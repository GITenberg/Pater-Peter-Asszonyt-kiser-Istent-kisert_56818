<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Páter Péter; Asszonyt kisér –
Istent kisért by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

li.li2 {
 text-indent: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Páter Péter; Asszonyt kisér -- Istent kisért, by 
Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Páter Péter; Asszonyt kisér -- Istent kisért

Author: Mór Jókai

Release Date: March 23, 2018 [EBook #56818]

Language: Hungarian

Character set encoding: UTF-8

*** START OF THIS PROJECT GUTENBERG EBOOK PÁTER PÉTER; ASSZONYT KISÉR ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_275">275</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=eetkAAAAMAAJ">http://books.google.com/books?id=eetkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXXIII. KÖTET</span></p>
<p class="center"><span class="caption">PÁTER PÉTER * ASSZONYT
KISÉR – ISTENT KISÉRT</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<p class="center"><span class="caption-150">PÁTER PÉTER</span></p>
<p class="center"><span class="caption-small">REGÉNY</span></p>
<p>&nbsp;</p>
<p class="center"><span class="caption-150">ASSZONYT KISÉR – ISTENT
KISÉRT</span></p>
<p class="center"><span class="caption-small">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h1>PÁTER PÉTER</h1>
<p class="center">REGÉNY <span class="pagenum"><a name="Page_2" id=
"Page_2">-2-</a></span> <span class="pagenum"><a name="Page_3" id=
"Page_3"><br />
-3-</a></span></p>
<h2>A JEZSUITA CONVENT.</h2>
<p>Hatan valának együtt, a perjellel és a gvárdiánnal; a hetedik
kint jár a falukon a kegyadományt beszedni.</p>
<p>– Benedicite! kezdé a perjel. Ecce nuntium patronæ nostræ
illustrissimæ. S letevé a pecsétes levelet az asztalra, a mit a
körülülők kézről kézre adának. Mind megértették: latinul volt. Az
orrok elfintorultak, az ajkak lepittyedtek, a szemöldök
összevonultak, a szemek hunyorogtak. Egynek sem tetszett.</p>
<p>– Est unus de nobis invitatus in aulam patronæ nostræ
munificentissimæ, ad educandum filium unicum domicellæ.</p>
<p>– Parvum diabolum perduellem. Mondá rá a gvárdián.</p>
<p>– Garrulantem, sifilatorem in ecclesia!</p>
<p>– Maledictorem sanctorum et animarum!</p>
<p>– Mortificatorem animalium.</p>
<p>Mindenik tudott rá valamit.</p>
<p>Legjobban megtette a legutolsó.</p>
<p>– Insanum prolem matris vesanæ.</p>
<p>– Quæ est pernicies omnium virorum, folytatá a gvárdián áttérve
e tárgyra.</p>
<p>– In omnibus punctis peccans.</p>
<p>– Omnia sacramenta pedibus calcans.</p>
<p>– Furia demens, saga sacrilega!</p>
<p>– Quæ maritum letali potu ad inferos misit!</p>
<p>A perjel mind ezen kegyetlen észrevételekre stoicus nyugalommal
felelt.</p>
<p>– Sed est patrona nostra benignissima et filius erit
<span class="pagenum"><a name="Page_4" id="Page_4">-4-</a></span>
hereditarius patronus noster. Oportet haurire calicem amaram. Fiat
electio.</p>
<p>Mind nagyon csóválták a fejüket.</p>
<p>– Ego habeo ardorem frigidum in tibiis; mondá az egyik, a
lábszárait dörzsölve.</p>
<p>– Ego vero laboro de bili. S bizonyságul a nyelvét is megmutatta
az átellenben ülőnek, ki rögtön utána mondá:</p>
<p>– Ast ego ægrotos sanare sum vocatus.</p>
<p>Most mind a hárman a negyedikre néztek: az igen biztosan érezte
magát a legjobb kifogás birtoklásában.</p>
<p>– Equidem non sum versatus in lingvis scythicis; nec in
hungarica, nec in sarmatica.</p>
<p>Az ötödik meg volt szorulva; mivel vágja ki magát?</p>
<p>– Me votum tenet nunquam foeminas alloqui.</p>
<p>Egynek sem tetszett a feladat.</p>
<p>– Mittamus ergo Petrum; mondá nyugodtan a perjel.</p>
<p>Mind az öten conclamáltak rá.</p>
<p>– Tamen est adhuc juvenis. Mondá az egyik.</p>
<p>– Sed moribus severus; felelt rá a perjel.</p>
<p>– Occurret tentationem maximam; veté ellen a másik.</p>
<p>– Eo major erit triumphus eius; felelt rá a perjel.</p>
<p>– Tamen est adhuc tantum frater! kiálta fel a harmadik.</p>
<p>– Faciamus eum patrem, viszonzá a perjel.</p>
<p>Erre mind felugráltak s hangosan contradicáltak.</p>
<p>– Hoc non pergit! hoc non pergit! oppugnat legibus nostris!</p>
<p>A perjel hideg vérrel szólt közéjük.</p>
<p>– Ergo pergat alter.</p>
<p>Arra mind elcsendesültek s vállaikat vonogatva ültek vissza
nagy, gazdag faragványú támlás székeikbe s csak úgy mormogták maguk
elé:</p>
<p>– Ergo fiat Peter pater. Ergo pergat Pater Peter.</p>
<hr class="tb" />
<p>Minthogy pedig a latin nyelvet még ma sem minden ember érti
annyira, hogy azon egy regényt elejétől végig <span class=
"pagenum"><a name="Page_5" id="Page_5">-5-</a></span> meg lehessen
irni: szükséges, hogy megmagyarázzuk egynémely olvasónak, mi volt a
tárgya annak a beszélgetésnek, a mit ama hat jezsuita páter
egymásközt folytatott; a kikkel egyébiránt ezen a bevezetésen túl
semmi találkozásunk nem lesz, s a kik miattunk ezentúl csendesen
folytathatják ascetai életrendüket kolostoruk bezárt kapui
mögött.</p>
<p>Annak a magyarázatához pedig, hogy a tisztelendő urak miről
értekeztek egymás között, igen egyszerű módon fogunk hozzá
jutni.</p>
<p>János diák épen akkor a kályhában volt; ő levén a kályhafűtésben
a hetes. Onnan ő mindent szépen kihallgatott. Mikor aztán a
tisztelendő atyák eltávozának, ő is előjöve a kályhából s
térdbenlágy léptekkel sompolyga le a konyhába.</p>
<p>Ott épen nem volt jelen a szakácsmester: hanem egy nagy kétfülű
sajtár szélén ott ült gubbaszkodva Samu diák. János diák hosszú
legény volt, Samu diák pedig tömzsi. Amaz hanák volt, emez pedig
palócz. Rongyos volt mind a kettő; az aranymondás szerint: «úgy
szép a diák, ha rongyos.»</p>
<p>Abban a nagy sajtárban volt felhalmozva a konyhaművészet
enyészetnek szánt minden maradványa, a mit naponkint a sertéseknek
szoktak kihordani, egy rudat dugva a két fülén keresztül, a mi a
két diáknak a vállát nyomta félre.</p>
<p>János diák, látván, hogy nincs jelen a szakácsmester, mohón esék
neki a dézsának s elkezdett a hulladékok között keresgélni. Volt
még ott sok fölfedezésre méltó tárgy, kenyérhéj, almacsutak, nem
egészen penészes sajt, káposzta torzsa, s más efféle. Azokat János
diák nagy sagacitással tudja kikutatni a moslékos dézsából s
azonnal be is keblezi.</p>
<p>– Ugyan hagyj már a Péternek is valamit! dörmögi Samu diák, meg
sem mozdítva a fejét a két karjával átszorított két térdéről.
<span class="pagenum"><a name="Page_6" id=
"Page_6">-6-</a></span></p>
<p>János diák nem felelhet rá, mert tele van a két pofája, míg azt
le nem nyeli.</p>
<p>Samu diák aztán felugrik, megirigyelve, hogy János diák olyan jó
étvágygyal lát hozzá.</p>
<p>– Upré púpos! a disznóknak is hadd maradjon.</p>
<p>János diák előkereste a rudat.</p>
<p>– No hát fogd meg azt a végit.</p>
<p>– Nem fogom én. Majd itt lesz mingyárt a Péter: kiviszi az egy
maga.</p>
<p>– De nem lesz itt a Péter.</p>
<p>– Hallom is már a kordéja nyikorgását az úton.</p>
<p>– De azért nem jön az neked többet ide moslékos dézsát hordani.
Kihallgattam a kályhából, mit beszéltek.</p>
<p>– No hát mit beszéltek? – Ekkor aztán mindaketten egymás mellé
ültek a sajtár szélére.</p>
<p>– A domicella a kastélyból instructort kér a fiacskája mellé a
patresek közül. Azt mondták, hogy egy kis ördög.</p>
<p>– A bizony, de tizenkettő is kitelik belőle.</p>
<p>– A ki a templomban fütyöl.</p>
<p>– S mikor ministrál, kéngyertyát kever a füstölő közé.</p>
<p>– Káromkodik is. A szenteket meg a lelkeket szidja.</p>
<p>– Még csak magamban sem merném elmondani!</p>
<p>– Az állatokat is kinozza.</p>
<p>– Az ám. Az én szamaramnak is tüzes taplót tett a fülébe; mind
összetörte a jámbor pára a kordémat.</p>
<p>– Azt mondták, hogy olyan bolond, mint az anyja. Arról meg azt
mondta a gvárdián, hogy az veszedelme minden férfi-félének. Valjon
miként lehet az?</p>
<p>– Bizonyosan boszorkány, a ki kantárt vet a szájukba s a
Szentgellértre lovagol rajtuk.</p>
<p>– Az ám, azt is mondták, hogy boszorkány, mind a tíz parancsolat
ellen vétkezik, minden szentséget a papucsával tapos. De utoljára
azt is mondták, hogy mérget kevert az urának az italába, úgy ölte
meg.</p>
<p>– Kitelik tőle. Nekem is, mikor odaküldtek hozzá egyszer
levéllel a klastromból, adatott egy kupicza alamáziát, <span class=
"pagenum"><a name="Page_7" id="Page_7">-7-</a></span> valami volt
benne: majd a falra másztam tőle egész éjjel.</p>
<p>– Azért a perjel csak azt mondta, hogy nekünk pedig
legkegyelmesebb patronácskánk, s a fiacskája a mi leendő
patronusunk. Ki kell inynya a keserű poharat. Ki megy oda?</p>
<p>– No képzelem, hogy szepegtek.</p>
<p>– Az egyik azt mondta, hogy neki hideg égés van a lábaszárában,
a másikat az epe bántja; a harmadik nem mehet, mert ő kancsérolja a
betegeket; a negyedik azt mondta, hogy ő nem tud se magyarul, se
tótul; az ötödiknek meg a szent fogadása tartja, hogy soha
asszonyokkal szóba ne álljon.</p>
<p>– Még utoljára Pétert küldik el.</p>
<p>– Ördögöd van, hogy kitaláltad.</p>
<p>– No az jár jól!</p>
<p>– Az egyik mondta: fiatal még, a perjel mondta: de szigorú az
erkölcse. A másik mondta: nagy kisérteteknek lesz kitéve. A perjel
mondta: annál nagyobb lesz a triumfusa. Többen mondták: «hiszen még
csak fráter Péter». A perjel rámondta: «megteszszük páternek.»
Valamennyien mind ellene mondtak; a perjel azt mondta: «no hát
menjen közületek valaki». Erre aztán mind meggubahodtak, s azt
mondták, hogy no hát legyen Péter páter, no hát menjen Páter
Péter.</p>
<p>Ezen aztán mindaketten elkezdtek kaczagni.</p>
<p>No hiszen ott lesz jó helyen a Péter!</p>
<p>A laptika-nyikorgás ezalatt egész a kolostor hátulsó kapujáig
érkezett s ott megszűnt. Kívülről elkezdtek kopogtatni.</p>
<p>A hátulsó kapuról lehetett a gazdasági udvarba bejutni. A kapus
hivatala csak a főportára terjedt ki.</p>
<p>– Hallod! zörget már Péter.</p>
<p>– Te is csak úgy hallod.</p>
<p>– Eredj! Nyisd ki!</p>
<p>– Te is csak úgy éred. <span class="pagenum"><a name="Page_8"
id="Page_8">-8-</a></span></p>
<p>– Én nem találom a lábaimat, nem tudom melyik a négy közül az
enyim.</p>
<p>Erre a másik a nyirfaseprővel odahúzott a négy mezitláb közé s
arra rögtön megtalálta a commilito a maga lábát; ezen aztán
hajbakaptak; s az volt a kérdés, hogy melyiket dobja ki a másik a
konyhából? az megy kaput nyitni; a dulakodás közben felrugták a
moslékos dézsát, a sok csáva, ízék szétfolyt; arra aztán jól
megtépve szélylyel váltak duzzogni.</p>
<p>– Takarítsd fel! Te rugtad fel.</p>
<p>– Te taszítottál bele.</p>
<p>– Ha meglátja a konyhamester, majd jól megver.</p>
<p>– Téged is megver.</p>
<p>S egyik sem vállalkozott a kárt jóvá tenni.</p>
<p>Ezalatt a megérkezett confráter, megunva a dörömbözést a hátulsó
kapun, a főajtóra került, ott bebocsáttatva, kinyitotta maga az
udvari kaput s beterelte a maga járművét. Egy rozzant lacziszekér
volt az, a minek a két lógó kereke csupa S betüket irt le maga után
s a közben, hájazatlan lévén, folyvást a legkeservesebb nótát
nyikorogta; egy félfülü szamár volt eléje fogva – a kordé meg volt
rakva mindenféle elemozsinával. Mind úgy koldulta azt össze a
kápsáló barát falukon. Ezt a hivatalt úgy hitták, hogy
«temporizálás».</p>
<p>A sáfár ott várta már az udvaron a megérkezőt, kezében a
palatáblával, a mire az eredményt jegyzé fel.</p>
<p>Nem mulasztá el minden tételnél erős birálatot tartani, s mind
valamennyinél szigorúan corripiálni az alamizsnaszedőt. Mindent
selejtesnek talált; a tojások közül kiválogatta a melyik záp volt:
«ezeket te magad fogod meginni, Petre!» A liszt nagyon derczés
volt: «ennek állj neki, és szitáld még keresztül! a korpájából
süthetsz magadnak pogácsát.»</p>
<p>Csak úgy hullott a «testvér» fejére a sok megtisztelő czím:
«nequam, paniperda, asine.»</p>
<p>Az tűrte mindazt lehajtott fővel. <span class="pagenum"><a name=
"Page_9" id="Page_9">-9-</a></span></p>
<p>A fekete barátkámzsa csuklyája takarta egész szemöldökéig az
arczát, bajusza, szakálla csapzott volt az ónos esőtől. A kötéllel
felszorított csuha alúl kilátszottak bokáig sárban álló mezitelen
lábai; a sarui a botja végére voltak akasztva: azokat nem volt
szabad a rossz útban hurbolni.</p>
<p>A kifáradt, megázott vándort meg sem hagyták pihenni: a
konyhamester már a boltozatos tornácz alól kiabálta a nevét:</p>
<p>– Petre! Petre! Huc acceleras: ad culinam!</p>
<p>Gyönyörű konyha volt, el kell ismerni: most, mikor már csak a
romjait látjuk a kolostornak, azt hisszük kápolna volt az és
torony; pedig csak konyha volt és kémény.</p>
<p>Péterre nézve azonban az a hátránya volt ennek a tágas
konyhának, hogy azt neki kellett feltakarítani.</p>
<p>A felrugott dézsa mosléktartalma szétterült a márvány padlaton;
s a kik azt az istentelenséget elkövették, azoknak nem lehetett a
hibát helyrehozni, mert azokat most a konyha szegletében vallatta
épen a gvárdián a skutikával: a két diák térden állt előtte, éles
hasábfa a térdeik alatt. A rondaságot tehát másnak kellett
helyettük föltakarítani: az a más volt Péter. Hozzáfogott
engedelmesen, leveté magáról a durva fekete szőrcsuhát s
nekigyürkőzött az aljas munkának. Mikor feltürte a karjain az
inget, meglátszott a fehér bőrén, hogy nem volt cselédmunkához
szoktatva néhanapján. Arcza fiatal volt még, szabályos vonásokkal,
a miket az eltompító lemondás nyűgözött le; szőke haját még nem
irtotta meg a szerzetesi tonzura, csak fráter volt még; s ha szemei
könyeztek, az nyilván csak azért volt, hogy a hidegről egyszerre a
konyhamelegbe lépett. Neki térdelt a ronda padozat feltakarításának
szótlanul, lapáttal, seprűvel, szalmacsutakkal.</p>
<p>A gvárdián ez alatt a két nebulót nyakgatta. Ki tette ezt a
kárt? Természetes, hogy egyik sem tette. Régi közmondás,
<span class="pagenum"><a name="Page_10" id=
"Page_10">-10-</a></span> hogy a kárnak nincs gazdája. Hogy
verekedtek, annak a nyomai láthatók voltak az arczaikon. Samu
diáknak volt egy véres karmolás a homlokán, János diáknak meg egy
kék folt a szeme alatt. Tagadták mind a ketten, hogy ők tülekedtek
volna.</p>
<p>– Hát ez a kék folt hogy jött ide a szemed alá?</p>
<p>János diáknak eszébe jutott az a mese, a mit később báró de Manx
olyan válságos helyzetben alkalmazott szerencsésen.</p>
<p>– Hát mikor fűteni akartam, nem találtam a kovát, hogy
kicsiholjak: kaptam, a szememre ütöttem az egyik öklömmel, a
másikkal odatartottam a kéngyertyát, s a mint a szemem szikrázott,
annál meggyuladt a szövétnek.</p>
<p>A gvárdián nem szólt rá semmit, hanem a másikhoz fordult.</p>
<p>– Hát te hogyan jutottál ehhez a sebhez a homlokodon?</p>
<p>Samu diák, felbuzdítva a megelőző példán, nagyot nyelt és
kisütötte a mentséget.</p>
<p>– Azt én ott magam megharaptam.</p>
<p>– Hogyan haraphattad meg a saját homlokodat?</p>
<p>– Tükörből haraptam meg.</p>
<p>– Hiszen nem érhetted el.</p>
<p>– Fölálltam a padra.</p>
<p>A gvárdián behuzta az ajkait, úgy hogy a két kövér orczája
szétdülledt bele s kimondá rájuk az itéletet.</p>
<p>– Joannes, quia bene mentitus est, accipiet viginti verbera,
Samuel, quia male mentitus est, accipiet triginta.</p>
<p>(A mi hiteles fordításban ekként hangzik: «János kap, azért,
mert jól hazudott, husz virgácsot, Sámuel, a miért rosszul
hazudott, harminczat.»)</p>
<p>A két diák elkezdett sirni, ordítani, s a két öklével törülte a
könyeit. Hanem alattomban, a mint a gvárdián félrefordította a
fejét, összekacsintottak ravaszul, s ebben az volt kifejezve, hogy
«én sem ütlek nagyon, te se üss <span class="pagenum"><a name=
"Page_11" id="Page_11">-11-</a></span> nagyon». Csakhogy a
gvárdiánnak olyan szeme volt, hogy mikor oda sem nézett, akkor is
látott vele.</p>
<p>– Petre! szólítá meg a dolgozó szerzetest, ki már elkészült a
takarítással. Jövel ide.</p>
<p>Péter odament engedelmesen.</p>
<p>– Ezt a két bünöst te fogod ellátni. Ők egymást kölcsönösen
ravasz irgalmazással vernék meg, kijátszva az itéletet. A te kezed
majd sulyosabban fogja rájuk ereszteni a vesszőt.</p>
<p>S ezzel a szóval odanyujtá feléje a sósvízben áztatott
nyirfavessző-csomagot.</p>
<p>Most aztán a két diák igazán elkezdett ordítani, a két térdén
tánczolva kínjában.</p>
<p>Péter azonban nem nyujtotta kezét a vessző-csomag után. Vérét a
kevélység dæmona lázitotta fel; arcza kigyulladt, szemei lángoltak,
homlokán hátravetette a hajfürteit, a két öklét összeszorítá s a
lábát előrefeszíté. Bátorkodott megszólalni, ámbár kérdezve nem
volt.</p>
<p>– Én nem vagyok hóhérlegény; nem tanultam seprüvel verni embert.
Zárjátok a vétkeseket a carcerbe; kész vagyok helyettük elvégezni a
munkát, a míg zárva vannak. Én nem virgázok gyermekeket.</p>
<p>– Petre! szólt megnyújtott hangon a gvárdián. Putasne quod adhuc
sis dux equitum nobilium? Es servus servorum! (Azt hiszed-e, hogy
még most is nemes lovagok vezére vagy? szolgák szolgája vagy!)</p>
<p>S hogy éreztesse vele, mennyire maga is alatta van még a
ferulának, a visszautasított vessző-csomagot rátette a daczos ifjú
fejére. E rettenetes teher alatt lassankint aláhanyatlott a
fölemelt fő: a szikraszóró szemek lesüték pilláikat; az öklök
széternyedtek s a mellen keresztbe tevődtek: a szép daliás ifju
megint átalakult alázatos baráttá, s reszketve nyujtá kezét a
vesszőcsomag után s azt megnémult ajkaihoz érinté.</p>
<p>– Parce, pater. (Bocsáss meg, atyám.)</p>
<p>De a mint marokra fogta a gyalázatos eszközt, a minek
<span class="pagenum"><a name="Page_12" id=
"Page_12">-12-</a></span> hivatása megbecsteleníteni a teremtés
remekét: az embert, a kit Isten arra alkotott, hogy hozzá hasonló
legyen, visszakergetni az állatok közé: akkor még egyszer fellázadt
testének az a része, a melyben legtovább megmarad a büszkeség
utógondolatja: a nemes ököl; a bátorság ősjelvénye: a hüvelykujj, a
mit büntetésből szoktak a gyáváknál megcsonkítani, s nevezték őket
aztán a «pollex truncatus»-ról «poltron»-nak; mind az öt, görcsösen
összeszoruló ujj nem akará elfeledni, hogy ő egykor kardmarkolatot
szorítani volt tanítva, s gyönyör volt ránézve éles vassal törni
sisakon, pánczélüngön keresztül, s most e porkoláb seprüvel
kénytelen vásott kölykek meztelen bőrét végig hasogatni.</p>
<p>Ez a regula!</p>
<p>Novitius volt még: nem tanulta még meg, hogy a testben hetvenhét
ördög lakik, s a hány ütést kap a bünös test, annyi ördög lesz
megütve. Azt már megtanulta, hogy a szeges cingulumhoz, a horogvégü
flagellumhoz úgy kell folyamodnunk, mint a mi jóltevőinkhez, saját
testét vérig korbácsolni álmatlan éjszakákon mindennapi imádság
volt ránézve: de jajgató diákokat vesszőzni még irtózott. Majd azt
is megszokja.</p>
<p>E pillanatban hangzott a folyosóról a perjel szava.</p>
<p>– Petre! Ad me tendas! (Hozzám tarts.)</p>
<p>Péter megkönnyebbülten sóhajta fel s visszaadá a virgácsot a
gvárdiánnak.</p>
<p>– A perjel szólit.</p>
<p>– Ő parancsol. Eredj hozzá. Stante pede!</p>
<p>Péter fel akarta venni az esőáztatta csuháját és a durva sarukat
hozzá.</p>
<p>– Csak eredj így, a hogy vagy: mondá a gvárdián; vagy mezitláb
fogsz visszatérni ide, vagy tovamégy más öltözetben.</p>
<p>A jezsuita fráternek nem volt szabad kérdezősködnie az után, a
mit nem értett: neki csak engedelmeskednie kellett. Péter felment
azon pőrén a perjel elé. <span class="pagenum"><a name="Page_13"
id="Page_13">-13-</a></span></p>
<p>– Dilectissime fili, monda neki a perjel. Két esztendeje már,
hogy az engedelmességben gyakorlod magadat. Megtanultál szegény
lenni, koldulni, lázárokat ápolni, napszámosok munkáját végezni.
Még hat esztendő áll előtted, hogy az atyák közé fölvétessél. Három
évet a könyvtárban kell eltöltened: megtanulod Szent Ágostont könyv
nélkül; a mellett a török és arab, a görög és orosz nyelveket. Mert
meglehet, hogy a midőn elkészülsz a tudományokkal, a provincialis
választása szerint, vagy az arab pusztákra fogsz küldetni, hogy ott
a pogányokat megtérítsd, vagy Oroszországba, hogy ott a rettenetes
Ivántól üldözött hiveit a római egyháznak állhatatosságra buzdítsd.
Tehát három évig ülsz a könyvek között, megtoldva az éjszakával a
nappalt s magolod a most még előtted ismeretlen betüket; másik
három évig pedig vándorolsz ellenséges népek között, a hol
keresztrefeszített martyrok, karóba húzott szentek jelölik meg az
utadat. A hetedik évben aztán hűséged próbájának letevésére
elzarándokolsz Spanyolországba. Akkor, letéve minden próbát,
leküzdve minden megkisértést, föl fogsz vétetni az atyák közé.
Mindezen hosszú utat azonban megteheted egy lépéssel, s minden
tudománynak megfelelhetsz ez egy szóval: «akarom!» Ma lefekszel
mint novitius és holnap fölkelsz mint «Pater Peter», ha ezt a
missiot elvállalod önkényt és engedelmesen. Ime olvasd.</p>
<p>S azzal átadta neki a patrona levelét.</p>
<p>A mint a kézvonásokat meglátta az ifju szerzetes (ismernie
kellett neki azokat régebbről), egész arcza rögtöni ijedelmet
fejezett ki: a kezét a felé nyújtott levél elé tartá, mintha félne
azt elolvasni; azután mégis átvette azt, s a míg végig hatolt az
irat sorain, homloka összeránczosodott, arcza megvetésre vadult el,
ajkai felnyiltak az olvasás alatt, összeverődő fogsorait mutatva.
Végigolvasta a levelet, s aztán leejté a kezét csüggedten.</p>
<p>– Téged választottunk ki, mondá a perjel! Holnap Páter Péter
fogsz lenni, csak azt kell mondanod, hogy: akarom. <span class=
"pagenum"><a name="Page_14" id="Page_14">-14-</a></span></p>
<p>Az ifju még mindig lecsüggesztett fővel nézett merőn maga
elé.</p>
<p>– Néma lettél-e?</p>
<p>Az ifju föltekintett s arcza visszanyerte férfias nyugalmát.</p>
<p>– Engedj időt a meggondolásra, atyám, szólt szép csengő hangon,
a min még megérzett az a vibratio, a mit az érzés közvetlensége
idéz elő naiv lelkületeknél. Hadd mérjem össze az út kezdetét és
végét. Mert bizonyára nincs nekem olyan messze innen a
Bab-el-mandel sivatagáig, sem Siberia jégtengeréig, mint a milyen
messze van e kolostor küszöbétől a madocsányi kastély portájáig. És
nem oly félelmetes énnekem rettentő Iván zsarnok őrjöngése vérengző
dőzslakomáin, sem a halottásó hyénák éjszakai kaczagása a
homokpusztában, mint a milyen iszonyító ennek az asszonynak egy
suttogó szava. És hamarább megtanulom neked a török és arab, a
görög és muszka, s ha kell, még a szanszkrit és mongol nyelvet is,
mint ezt az egy szót: «akarom». Engedd, hogy gondolkozzam rajta
hajnalig.</p>
<p>– Legyen. Vidd fel magaddal a czelládba ezt a levelet és
imádkozzál az Urhoz, hogy világosítsa fel az elmédet. Mert
bizonyára nagyobb és nehezebb szolgálat az, melyet ime rád bizunk,
mint minden missió a scythák és hyperboræok országába. Omnia ad
majorem Dei Gloriam.</p>
<p>Péter fölment a czellájába. Szük, keskeny kis odu volt az, öt
lépés a hossza, kettő a széle. Csak egy hárságy volt benne, meg egy
feszület a falon. De azért még sem heverte ő meg ezt a hárságyat
ezen az éjszakán; hanem azt az ötlépésnyi tért dobogta végig, mint
a ketreczbe zárt oroszlán. A kiterített levél ott hevert az ágyon,
s arra a fekhelyre ő le nem hajthatta a fejét, a hol az a levél
fekszik.</p>
<p>Hajnal felé megerősödött a szivében egy elhatározás. Lehajította
a levelet az ágyáról a földre, s aztán levetette magát a
fekhelyére. Ott elnyomta a fáradság. Ugy elaludt, hogy a hajnali
harangszó sem ébreszté fel. <span class="pagenum"><a name="Page_15"
id="Page_15">-15-</a></span></p>
<p>Arra serkent fel, mikor a gvárdián a karjánál fogva
felrázta.</p>
<p>Felugrott a fekhelyéről.</p>
<p>– Ergo, Petre! Tandem: mit határoztál?</p>
<p>– Ezt! felelt Péter, mezitelen lábával a földön heverő levélre
taposva.</p>
<p>– Bene. Akkor kelj és jövel utánam. A két delinquens várja a
büntetését.</p>
<p>– Megállj! A perjel nekem azt mondá, hogy a novitiatus két éve
letelt, a mi alatt alacsony munkát kelle végeznem. Most következik
három éve a tanulásnak; azután jön három év az ellenséges népek
között zarándokolásra. A perjel nekem semmiféle bakói szolgálatok
teljesítéséről nem szólt.</p>
<p>– Dehogy nem szólt, Petre! Emlékezzél csak rá vissza! «végtére
Spanyolországba fogsz menni». Ez azt teszi, hogy egy évig a szent
inquisitio szolgálatában állsz. Jőjj és kezdd el benne magadat
gyakorolni.</p>
<p>Péter idegein végig futott a borzadály. Két merev karját oda
szorítá a testéhez: arcza halálsápadt lett. Felemelte a szemeit az
égre, a szája felnyilt, végig futott előtte az egész visio: a
kutyabőrbe kötött emberi bölcsesség, s az emberbőrbe szorult
kutyaveszettség; rettenetes Iván, a szaraczénok és Arbuez kinzó
kamrái: nem birta meg a lelke. Térdei megtörtek alatta:
összeroskadt; fölvette azt a meggázolt levelet, összehajtá; eltette
a keblébe s azt mondá: «elmegyek».</p>
<h2>A KASTÉLY BOLONDJAI.</h2>
<p>Még az nap küldtek választ az úrnő levelére a Conventből: Páter
Péter delegáltatik a jövendő patronus nevelésének magasztos
munkájára. Holnap fogja installálni magát.</p>
<p>Páter Péter az új szerephez új jelmezt kapott. A tegnapelőtti
<span class="pagenum"><a name="Page_16" id=
"Page_16">-16-</a></span> kolduló barátot nehéz lett volna
felismerni a mai selyempalástos, csattczipős alakban, a ki a hóna
alatt egy roppant nagy kutyabőrbe kötött könyvvel közeledett a
madocsányi kastély országút felőli bejárata felé. A kastély és a
kolostor mintegy ezer lépésnyi távolban lehettek egymástól.</p>
<p>Annak a kastélynak a kapuját más ember sem igen szerette
megközelíteni. Először is az udvar tele volt mindenféle fajta
vadászkutyával s a sok kopó, agár, sinkorán, falkástul rohant a
közeledőre s még a szekérről is lehúzta az embert. Azután meg az
urfinak az a szokása volt, hogy a hajdujával, a peczérjével, a
vadászával, meg a bolondjával együtt lesbe állt s az azon menőkre
lövöldözött szélpuskával, fogadásból, hogy ki találja el annak a
kalapját, vagy süvegét? az udvarban benn meg a pávakakas repült a
látogató fejére s a szemét akarta kivágni. Minden ember és állat
arra volt itt betanítva, hogy a jövevényt abajgassa.</p>
<p>Azon a napon, a melyen Páter Pétert várták a kastélyba, az
urnőnek volt annyira gondja, hogy a szélpuskákat elzárja
szerelmetes magzatja elől; a jézsuita kerek kalap nagyon alkalmas
czéltáblának; a kutyák egy részét is átverette a hátulsó udvarba,
csak a kopók, vizslák hagyattak künn; de maga még sem ügyelhetett
rá, hogy az érkező kegyes atya kellő tisztelettel fogadtassék; mert
épen akkor hozták neki hirül az erdőkerülői, hogy az éjjel a
mitosini földesur egész csapat vadászszal átjött tutajjal a Vágon,
sok szarvast, dámvadat összelőttek; a vadászokat, a kik ellenállni
akartak, kikötözték a fákhoz s aztán az elejtett vadakat magukkal
vitték. Az úrnő féktelen dühbe jött e hírre, rögtön futtatott
kasznárok, ispánok után s rettenetes megtorlásra készült, fegyveres
erőhatalommal. A madocsányi és mitosini várkastélyok között régi
ellenségeskedés volt, a mit a földesurak saját rovásukra szoktak
eligazítani; s hogy egyszer az egyik birtok leányágra maradt, csak
annál rosszabb lett a viszony: az <span class="pagenum"><a name=
"Page_17" id="Page_17">-17-</a></span> asszony még
engesztelhetlenebb. Tehát épen ebben az órában annyira elfeledteté
a hadikészülődés a páter jövetelét az urasszonynyal, hogy a
megérkezőt nem fogadta a kapuban más, mint a kutyák és a bolondok:
az utóbbiakhoz sorolva a kedves fiucskát is.</p>
<p>Kilencz kopó és vizsla rohant egyszerre a barátra, a mint annak
a gyász-alakja a kapuban megjelent. A szerzetes azonban nem tett
úgy, a hogy megijedt emberek szoktak tenni, előre-hátra tánczolva,
kapkodva, a mi kész nevetség a nézőnek; hanem megállt szép
csendesen a kutyák előtt; (magának is volt néhanapján ilyen
vadászebfalkája) s mikor azok csaholva körülfogták, szétnyitotta
előttük a nagy móles könyvet s aztán hirtelen becsapta. Arra a
vadászkutyák azt hitték, hogy lőttek s akkor aztán a hány
anynyifelé futott, keresni, hogy mit lőttek meg?</p>
<p>A barát pedig szépen besétált az udvarra.</p>
<p>A kis urfi, meg a hajdú, meg a peczér, meg a bohócz, épen
labdáztak az udvaron.</p>
<p>– Ihol jön az instruktor! kiálta Matyi, a hajdú.</p>
<p>– Hogy nem ették meg a kutyák! szörnyűködött Petykó, a
peczér.</p>
<p>– Hajitsd hátba azt a barátot! kiáltá a kis urfi a bohócznak. A
labda épen annak a kezében volt, ha azzal odatalál neki a selyem
palást közepébe, ott marad a sáros folt.</p>
<p>Herskó, a bolond, szót fogadott, a hogy mondták.</p>
<p>Hanem a barát fél kézzel elkapta a hozzá hajított labdát s úgy
sujtá azt vissza a bolondhoz, hogy annak épen a pofáját találta el
vele; még a medvebőr-süvege is lerepült a fejéről.</p>
<p>Az urfinak ez nagyon tetszett.</p>
<p>– Hisz ez derék barát! Gyere ide, te barát! Hát te tudsz
lapdázni? Mi a fránya? Azt gondoltam, a barát csak imádkozni tud.
Hát el tudod-e ütni annyira a lapdát, mint a Matyi? Erős legény ám
a Matyi. Nézd, hová repült a labda? Majd az ablakot ütötte ki. Hadd
lám, mit tudsz te? <span class="pagenum"><a name="Page_18" id=
"Page_18">-18-</a></span></p>
<p>Páter Péter fogta az ütőfát s úgy elütötte a lapdát, hogy az tul
repült a kastély tetején.</p>
<p>Ezzel mindenkinek a bámulatát kivívta.</p>
<p>– Derék barát ez! mondá az urfi. Ezzel lesz jó játszani a
longát, meg a métát.</p>
<p>– Hát méltóságod már diákul is tud? szólt Páter Péter,
méltóságosurazva a gyereket, a ki őt csak tegezte.</p>
<p>– Diákul? Dejsz attul döglik a légy.</p>
<p>– Lám, pedig «longa» annyit tesz, hogy «hosszu», «meta» pedig
azt, hogy «határkő.» Igy tanuljuk meg játszva a tudományt.</p>
<p>– Igazán?</p>
<p>– A tanulnivalót sárkánynak ragasztjuk, s sárkányozás közben
ránk ragad a tudomány.</p>
<p>– Hát te sárkányozni is tudsz? Láttál már ilyen nagy sárkányt,
mint az enyim? Látod, milyen vastag spárgán eresztjük fel. Ezt a
spárgát a Matyi egy rántással ketté tudja szakítani. Mutasd meg
Matyi.</p>
<p>– Az semmi sem; szólt Páter Péter s aztán ő háromszorosan
összefonta a spárgát s úgy szakította azt ketté.</p>
<p>– Hüh! Ez már derék barát. Hogy híják diákul a sárkányt?</p>
<p>– Draco.</p>
<p>– Hát a papirost?</p>
<p>– Charta.</p>
<p>– Hát az abrincsot?</p>
<p>– Arcus.</p>
<p>– Hát hisz én akkor azt már mind megtanultam: drákó, kártya,
árkus! Könnyen megy ez, Hersko.</p>
<p>– Könnyen is menjen: szólt bele a bolond, egy kis törpe,
embertelen nagy fejjel, csunya torzpofával. Mert a méltóságos
asszony megparancsolta, hogy az instructor egy esztendő alatt
megtanítson az urfinak mindent; de úgy, hogy az urfi ne tanuljon
semmit.</p>
<p>– Hát hisz ezt nem is szokták máskülönben; mondá Páter Péter. Az
urfi mellett tartanak egy másik fiut, a kinek <span class=
"pagenum"><a name="Page_19" id="Page_19">-19-</a></span>
«virgácsfiu» a neve. Ha az urfi nem tanulja meg a leczkét, akkor a
virgácsfiu kap helyette vesszőt.</p>
<p>– Ez a virgácsfiu te fogsz lenni! szólt nevetve a kis urfi, a
kinek rendkívül megtetszett ez a pædagogiai rendszer. A barát pedig
egészen megnyerte a kedvét ezzel a bevezetéssel.</p>
<p>A bohócznak legtöbb esze volt közöttük: az mindjárt észrevette,
hogy ez az új ember őket régieket leszorítja a gyékényről: jobban
ért a kutyához, mint a peczér, erősebb kezü, mint a hajdú s
tréfásabb, mint a bolond. Valamivel meg akarta őt zavarni.</p>
<p>– Hát ezt a nagy bolond könyvet minek hoztad magaddal? kérdé,
szétnyitva a folianst, a miből emberijesztő vad ákombákok
rémledeztek a belenéző elé. Tán ezt is meg kell tanulni az
urfinak?</p>
<p>– Nem fiam. Ezzel a könyvvel én ördögöket űzök.</p>
<p>– No akkor ugyan jókor hoztad ide. Eredj csak fel vele a
méltóságos asszonyhoz; az most háromezer ördöggel van tele!
Megpróbálhatod rajta, hogy mit tudsz?</p>
<p>Erre mind a négyen hahotával kaczagtak.</p>
<p>– No hát, eredj barát! kötődék vele az urfi. Ha mersz ilyenkor
anyámasszony elé kerülni. Az tud ám még csak diákul, ha hozzá fog.
No hát gyere barát, eredj barát!</p>
<p>S azzal mind a négyen közrefogva a tisztelendő férfiút, egyik
húzta, másik tolta, úgy vitték a tornáczon, pitvaron, palotán
keresztül, a merre a legnagyobb lármát hallották s aztán a mint egy
teremajtó felnyilt s azon át hirtelen eléjük toppant az úrasszony,
mind a négy futott szerteszélylyel s kiki bújt, szekrény, kályha,
asztal mögé, ott hagyva Páter Pétert a terem közepén, a tűzokádó
sárkánynyal szemtül szemben.</p>
<p>Az urasszony a sárga csizmája sarkával lökte be maga előtt az
ajtót s a mint meglátta, hogy ott valami pap áll a terem homályos
hátterében, nagyot toppantott a lábával.</p>
<p>– Soha jobbkor nem hozhatott ide barátot az ördög!</p>
<p>Azzal visszafordulva az ajtóküszöbből, folytatá félbeszakadt
<span class="pagenum"><a name="Page_20" id=
"Page_20">-20-</a></span> lármáját indulatos, rikácsoló hangon,
hátat fordítva a szerzetesnek s kibeszélve a szomszéd teremben
levőkhöz:</p>
<p>– Mit tátjátok a szátokat, mint a fakutyák? lóduljatok a hogy
mondtam! kaszára, vasvillára minden jobbágy! lóra a darabontok!
Rohanjatok, hajdú, vadász, paraszt, cum gentibus Mitosinba!
Vigyétek nekik a veres kakast! ha pecsenyét loptak, tűz is legyen
hozzá! üssetek rájuk, a míg részegek. Dobáljátok őket a kútba, hadd
józanodjanak ki! Azt a négytornyú tyúkültetőt pedig mind a négy
oldalán felgyújtsátok, ha mindjárt maga szent Flórián leszállna is
könyörögni onnan a fülkéből. – Azt a beste Karaffiát, ha elevenen
megkapjátok, a kútágasra felhúzzátok. Lélekadták! lóduljatok! menkő
csapkodjon a sarkatokba! magam is veletek megyek! nyergeljék fel a
lovamat! – No hát hol az a nyavalyás barát? mi a fittyengő fránya
kell neki? hozza ide a pofáját!</p>
<p>Az úrhölgy arcza csattanó piros volt a haragtól, még a homlokán
is veres foltok égtek, orrczimpái lüktettek, szemei úgy szikráztak,
hogy nem is értek rá valakit megnézni, ajkai fel voltak duzzadva s
mindenféle idomon át vonaglottak, a mi csak rút, még hozzá a haja
is szétbomlott; veresbe játszó rőtbarna fürtök, a mik a
halántékokon, göndör tincsekben egészen aranyvörösbe mentek át. A
félrecsapott kontyára egy tarajos főkötő van feltűzve négy bogláros
tűvel, a mik olyanná teszik, mintha négy szarva volna. Délczeg
alakja csupa erőt és szenvedélyt árul el; emeli azt a viselet is, a
hosszú, csípőn alul érő vállderék, kettős, dudoros ujjakkal, mind a
derék, mind az ujjak két ujjnyi széles sárga és barna csíkokból
összeállítva (valóságos tigris), a szabadon hagyott nyak és kebel
körül, a merev, keményített csipkefodor helyett, hosszú felálló
tollprémezet, csípőjén alul török áttört öv, beleszúrt tőrrel;
szoknyája, nehéz virágos brokát, két oldalt tenyérnyi széles
aranyhimzetü sávval, arany és ezüst érmekkel megrakva, a mik minden
léptével csörömpöltek, s elől olyan <span class="pagenum"><a name=
"Page_21" id="Page_21">-21-</a></span> rövid a ruhája, hogy mikor
egyet rug maga elé haragjában, meglátszik a sárga csizma szárán
felül a piros nadrág. Akkor is, mikor azt kiáltja:</p>
<p>«No hát mászszon elejbém az a barát!»</p>
<p>Páter Péter közelebb lépett s csendes hangon mondá:</p>
<p>«Áldás, békesség legyen e háztájon!»</p>
<p>E hangra egyszerre ijedten kapta el a kezét a tőr markolatáról a
nő, a mit dühében öklébe szorított s aztán mind a két kezét a
homloka elé tartá: tán hogy jobban lásson, vagy hogy arczát
eltakarja.</p>
<p>A szerzetes egészen odament hozzá közel, s most már egész
bizalmas hanghordással mondá:</p>
<p>– A harag árt a szépségnek nagyasszonyom. Cleopatra sohasem
haragudott, azért maradt örökké szép. A düh eltorzítja az arczot,
ránczokat örökít meg, bibircsókat támaszt a bőrön. Szép nőnek
sohasem szabad haragudni.</p>
<p>A düh egyszerre elmult a nő arczáról; a csattanó pír lángja
lelohadt, a homlok elsimult, az ajk visszahúzódott
szépség-vonalaiba, a szikrázó szemek, megigézve, mint az álomjáró
szemei, meredtek a beszélő arczára. Egy pillanat elég volt e
csodálatos átváltozásra. A végszavaknál már mosolyogni is
igyekezett.</p>
<p>Most már egészen odalépett eléje a szerzetes, úgy hogy a
leghalkabban szólhatott hozzá.</p>
<p>– Aztán minő ügyetlen boszút gondolt ön ki asszonyom.
Verekedést, gyújtogatást kezdeni. Hisz ez annak, a ki önt
megbántotta, csak újabb mulatság lesz. Férfinak nem az a seb fáj, a
mit karddal ütnek. Ha meg akarja ön azt az embert igazán torolni, a
ki az éjjel az ön vadas erdejében vadászott: lövessen össze még egy
csoport vadat, s küldje oda neki társzekérrel – ajándékba. Ezzel
meg lesz az szégyenítve.</p>
<p>A nő arczán egyszerre, mint a kivillanó nap derült fel a
mosoly.</p>
<p>– Igaz, igaz! mondá hirtelen, s a szemei ragyogtak az örömtől.
Igy fogom őt megboszúlni. Ispán! sáfár! erdész! <span class=
"pagenum"><a name="Page_22" id="Page_22">-22-</a></span> Menjetek
rögtön az erdőre, lőjjetek még egy határ vadat össze, a mennyi egy
társzekérre felfér; azt vigyétek mind Mitosinba. Mondjátok az
úrnak, hogy köszöntetem: ha olyan nagyon ráéhezett a vadjaimra,
tessék! küldök eleget: lakjék jól.</p>
<p>Minden ember elbámult ezen a rögtöni fordulaton, azok is, kik a
bútorok mögé elbújva leskelődtek. Most már szentül hitték, hogy ez
a pap ördögöket tud kiűzni. Arra való a hóna alatt az a nagy
könyv.</p>
<p>– Anyámasszony, jaj, ne hagyja kend magát! ordíta, előrohanva az
úrfi. Ördögöket űz ki kendből ez az átkozott barát! S azzal oda
csimpajkozott az úrasszony két térdébe.</p>
<p>S ekkor az történt az úrfival, a mi még soha sem. Az «édes»
pofonütötte. Azt a dédelgetett rajkót, azt az egyetlen fiúcskát, a
szívtől szakadtat, a ki még csak egy «ne tedd azt!» szót sem
hallott az anyjától soha, most egy valóságos csattanó pofonnal
szentelte fel az édes.</p>
<p>A gyermek csak elbámult, megnémult: még azt is elfelejtette,
hogy most sírni kellene.</p>
<p>– Takarodj, kölyök. Tekintsd őt apádnak! Csókolj neki kezet
azonnal! – Kiálta rá az anyja s félig felemelt lába sejteté, hogy
most mindjárt a csizmája sarkával fogja siettetni.</p>
<p>De a szerzetes közbe lépett.</p>
<p>– Nagyasszonyom; ön is tekintse őt fiának. Azzal lehajolt a
gyermekhez s betakarta őt a palástjába, a ki aztán védelmezője
ölébe borulva, elkezdett keservesen sírni. – Ne sírj gyermekem.
Legyen bizalmad anyádhoz, ő téged szeret. Az anya ütése áldás a
fiún. Fogd most a könyvet. Vedd át és vidd fel abba a szobába, a
hol nekem lesz e házban rendeltetésem melletted őrködni.</p>
<p>Ez a megbízás megint úgy meglepte a fiút, hogy abbahagyta a
sírást. A kiváncsiság elölte a keserűséget. Kapott rajta, hogy
kezébe kerítheti azt a csodatevő könyvet, a minek betűitől úgy
félnek az ördögök, mintha nekik kellett volna azokat syllabizálni,
és keserves virgácsokat <span class="pagenum"><a name="Page_23" id=
"Page_23">-23-</a></span> kapni érte. Szaladt a könyvvel; a három
bolond utána, s a hol tehették, ott nagyot bámészkodtak annak a
furcsa ábráin, a mik tarka szinekkel voltak pergamenre írva.</p>
<h2>A MADOCSÁNYI NAGYASSZONY.</h2>
<p>A mint magukra maradtak, a hölgy elkezdett kaczagni. Derültsége
is épen olyan szenvedélyszilaj volt, mint a haragja. A tenyereibe
tapsolt, s a főkötőjéhez csapkodott a kezeivel.</p>
<p>– Hahaha! Hát mégis itt vagy? Valahára. Nem haltál meg. Nem
bujdostál el. Hozzám jöttél. Százszor hívtalak. Ezerszer vártalak.
Mindig hoppon hagytál. Mikor nem vártalak, csak elém toppantál.
Hahaha! hahaha! Milyen maskarában osontál ide hozzám Csorbai
Tihamér!</p>
<p>S azzal két kezét a szerzetes vállára téve s gödrös állát
kezeire nyugtatva, úgy nevetett lángszító szemeivel annak a szemei
közé egész közelből.</p>
<p>– Az én nevem Páter Péter, mondá a barát nyugodtan, mozdulatlan
arczczal türve, hogy a nő két karjával kebléhez szorítja egész
erejéből.</p>
<p>– Az nem igaz! kiálta a nő, hevesen ragadva meg a barát durva
köntösét mellén. Ez csak álruha rajtad!</p>
<p>S azzal kétfelé rántá annak mellén a szőrcsuhát, azt várva, hogy
az alól az aranysújtásos, bogláros bársony dolmány fog kifitítni, s
ott találta a helyett a durva fehérítetlen vászon inget, a minőt a
jezsuiták viseltek, a provinciálistól elkezdve le az utolsó
mendikáns fráterig egyformán. S a hol ez a durva ing szétnyilt a
mellén, meglátszott a nyakba akasztott aczélláncz, a rajtafüggő
vaskereszttel. A lánczszemek hegyei s a kereszt éles párkánya véres
nyomokat hagytak a férfi mellén: attól az elébbi szilaj
megöleléstől. S ő tűrte az ölelést, lánczszúrást, mosolygás,
sziszszenés nélkül.</p>
<p>– Én az vagyok, a minek látszom, mondá fagyosan. <span class=
"pagenum"><a name="Page_24" id="Page_24">-24-</a></span></p>
<p>S ez oly hideg hang volt, ez a tekintet olyan fagyos, kemény,
hogy a nő arczáról elmult egyszerre minden mosoly, minden csáb.
Vállait felhúzta fázósan, kezeit dörzsölé, fekete szemei
fehéreikkel felfordultan rémedezve bámultak arra a keresztre, végig
borzongott egész teste. Azután egyszerre a homlokához kapott két
kezével, fejét hátravetve.</p>
<p>– Álom ez! Ébreszszetek fel! Vizet adjatok!</p>
<p>– Ébren vagyunk, nagyasszonyom; mondá a barát. A mit látsz: az
való.</p>
<p>– Tihamér!</p>
<p>– Az meghalt.</p>
<p>– De nem a török elleni csatában.</p>
<p>– Nem. Csak az önmaga elleni csatában.</p>
<p>– Két év óta nem hallottuk hiredet.</p>
<p>– Igen. Azon szerencsétlen párbaj óta, melyben valakit megöltem,
a kivel minden éjjel szivesen fölcserélném a fekhelyemet. Az okát
is jól tudod annak.</p>
<p>– Ne juttasd eszembe: elállja a düh egész testem!</p>
<p>– Minden éjjel följár hozzám a lelke.</p>
<p>– Mért nem ölted meg jobban? Lásd: engem nem kerülget a
kísértet.</p>
<p>S e szóknál olyan csábosan mosolygott.</p>
<p>A férfi értette jól a szót is, a mosolyt is. Nagyon bűnös nő ez.
Csupa szív és mégis szívtelen. Ha valaha pokolra jut, elcsábítja az
ördögöt s a helyett, hogy elkárhoznék, feleségül véteti magát
Belzebúbbal.</p>
<p>– A mitosini úr megátkozott engem! szólt a barát.</p>
<p>– De hányszor engem! Hisz annak minden szava átok. Ha az mind
fogna, rég elfogyott volna az égből minden mennykő, s a pokolból
minden ördög. Nevetem én az átkot.</p>
<p>– De engem nagyon jól meg tudott átkozni. Azt a szót küldé
utánam fia zomotorától, hogy ha még egyszer meglátja az arczomat
bárhol a világon: csónakra teszi a leányát s betaszítja a folyóba
éjnek éjszakáján, ott veszszen el. <span class="pagenum"><a name=
"Page_25" id="Page_25">-25-</a></span></p>
<p>– S te olyan nagyon szeretted azt a leányt, hogy ezért világgá
bújdostál. Még a világból is kibujdostál: baráttá lettél! S aztán
még sem tudtál tőle maradni. Visszahozott az igézet, hogy legalább
a közelében lehess, hogy csak egyszer meglásd, úgy-e?</p>
<p>Az irígység, a féltés látszott a nő egész tekintetében.</p>
<p>– Nem úgy volt. Rómába zarándokoltam, fölvétettem magamat a
jezsuiták szerzetébe. Akkor a provincziális, megtudva, hogy e tájra
való vagyok, ideparancsolt a madocsányi kolostorba.</p>
<p>– A hová te képpel sem akartál fordulni soha.</p>
<p>– Engedelmeskednem kellett. S azóta itt töltöm a vezeklés éveit:
végzem a legalacsonyabb munkát, koldulok a házakban faluról falura,
s kínozom testemet, lelkemet.</p>
<p>– Csakhogy őt megláthasd még egyszer.</p>
<p>– Hogy kikerüljem.</p>
<p>– Hát nem láttad még? Hírt se hallottál róla? – Még szebb, mint
az előtt volt: még mindig nem ment férjhez. Még mindig te rád
vár.</p>
<p>– Hasztalan vár. Én még imáimban sem merem őt fölkeresni többé.
Az vagyok, a mi lettem. Rideg, érzésnélküli remete. Csak kezemben
viselem a rózsakoszorút, nem a homlokomon. Illata nem édes többé s
tövise nem fáj.</p>
<p>– S épen téged választott ki a jezsuita konvent, hogy ide
küldjön hozzám?</p>
<p>– A többiek féltek tőled.</p>
<p>– Rosz híremtől; pedig nem is ismernek. Te legjobban féltél,
mert jól ismersz. S mégis ide jöttél. Ide ahoz, a kit gyűlölsz,
megvetsz, a kinek a forró suttogásától irtózol, a kit annyiszor
visszautasítottál, s a kiről tudod, hogy te érted annyira bolondul,
hogy se Istennek, se ördögnek, se angyalnak oda nem fog engedni
soha, a ki ablakait teleírta a neveddel, a ki ha hallgat, ha
beszél, ha álmodik, mindig csak rólad gondolkodik. S te mégis ide
jöttél.</p>
<p>– Parancsoltak, engedelmeskedtem.</p>
<p>– S miért jöttél ide? <span class="pagenum"><a name="Page_26"
id="Page_26">-26-</a></span></p>
<p>– Egy szent küldetést teljesíteni.</p>
<p>– Hahaha! Melyik lesz az?</p>
<p>– Fiadat az igaz hitben és a világi tudományokban nagyra
nevelni.</p>
<p>– Tudom. Tartanak tőle, hogy ha megharagszom, elviszem magammal
Sáros-Patakra, s kálvinistává teszem, s összegyűjtött kincseimet,
arany-ezüst marháimat mind a kollégiumnak testálom. Ez az ő szent
félelmük.</p>
<p>– Meglehet.</p>
<p>– De még valami más szent küldetésed is van. A hogy levelükből
megértettem, a jezsuiták nevelőket nem küldenek úri családokhoz,
hanem gyóntatóatya czíme alatt. Te fogsz az én gyóntatóm lenni.</p>
<p>– Tudom.</p>
<p>– Tudod? És nem sejted-e előre, hogy az, a mit minden nap a
füledbe súgva meg kell hallanod, nemcsak az én kárhozatom, hanem a
tied is? Hogy annak a bűnnek – ha bűn, – a mi alól fel kell oldanod
lelkemet, te magad vagy a napról napra újjá teremtője. Hogy mikor a
kezedet a fejemre ráteszed, hogy megáldj, mind az öt ujjad égni fog
ebben az én veres hajamban, mint a parázsban! Nem tudod-e ezt?</p>
<p>– Tudom.</p>
<p>– És mégis ide mered hajtani hozzám a füledet, mikor így eléd
letérdepelek és meg mered hallgatni, a mit suttogok: «pater,
peccavi». Én szeretek egy férfit őrült, eszeveszett indulattal, nem
tudok imádkozni tőle, mert mindig az ő neve jut eszembe a litánia
egész során végig; nem nézhetek a szent képekre, mert mindenütt az
ő arczát látom, nem fogadhatok bűnbánatot, mert szeretem a bűnömet
s visszatérek hozzá. – Mea culpa! mea culpa! – Volt nekem egy jó,
hűséges uram, a ki olyan szelíd volt, mint a bárány. Én azt a jó,
jámbor embert halálra keserítettem, talán oka is voltam annak, hogy
meghalt. Örültem, örvendtem az özvegyi fátyolnak, azt hittem, most
már enyimmé tehetem azt, a kit keresek. – Mea culpa, <span class=
"pagenum"><a name="Page_27" id="Page_27">-27-</a></span> mea culpa!
– De az ő szíve nem akart az enyimhez hajolni, mert ő mást
szeretett: szebbet, jobbat, ártatlan hajadont. Én gonosz
praktikával elrontottam a köztük való frigyet: ráuszítottam
menyasszonya apját, testvérét, felbőszítettem őket egymásra s ő
megölte mátkája bátyját s ezzel elszakasztottam őket egymástól. –
Mea culpa, mea culpa! – Hallgass meg engem úr Isten! hallgass meg,
térden állva. Én nem jöttem imádkozni hozzád, én pörölni jöttem
veled! A kit én szeretek, jobban, mint az üdvöt, a kit én imádok,
jobban, mint a mennyet: annak te elvetted tőlem elébb a szívét,
most elvetted őt egészen: magadévá tetted, oltárodhoz lánczoltad.
De én nem hagyom őt neked: letépem őt az oltárod elől, s ha nem
engedted nekem, hogy földön boldog legyek, égben üdvezüljek vele,
magammal viszem őt a poklokra elkárhozni velem! – Pater
peccabo!</p>
<p>A nő térden vonaglott a férfi lábainál, annak a saruiról
csókolva le a port s öklével ütve bűnt bánni nem tudó mellét.</p>
<p>Páter Péter kebléből mély fohász fakadt fel. Félre fordítá
megindult arczát, s reszkető kezét a nő fejére téve, rebegé
fulladozó hangon.</p>
<p>– Isten bocsássa meg a te bűneidet, szegény nyomorult
asszony!</p>
<p>S azzal ott hagyta őt a földön fekve és zokogva, végig vonaglani
a márvány padlón, keresve az eltávozott lábainak sáros nyomait,
hogy azokat sorba csókolhassa.</p>
<h2>AZ «AKTIT TUKETJER».</h2>
<p>Nem volt pedig az a vaskos könyv, a mit Páter Péter magával
hozott a kastélyba, valami ördögűző könyv, hanem inkább olyan
könyv, a mit az ördögök szerzettek az emberek megkínzására. Egy pár
száz év óta ott hevert az a madocsányi kolostor könyvtárában, még
mielőtt a jezsuita <span class="pagenum"><a name="Page_28" id=
"Page_28">-28-</a></span> rendet megalapította Loyola Ignácz.
Annakelőtte a karmelita atyák rezideáltak az apátságban. Azoknak is
sok fejtörést okozott ennek a könyvnek a tartalma, bizonyítják a
teleírt lapok, a mik latin commentárokkal elemezik azt a nehány
lapból álló szöveget, a mit kimagyarázni senki nem bir.</p>
<p>Annyira már rájöttek a nyelvbuvárok, hogy az irat betűi
ugyanazok, a miket az arabok titkos levelezésre használnak, s a
miknek alfabetje «Sijakah» név alatt ismeretes a keleti tudósok
előtt. Hanem a szavak, a miket e betűjegyek előállítanak, semmiféle
ismeretes nyelvében a kerek föld népeinek fel nem találhatók. Az
egyik nyelvbúvár az arab, a másik a kopt, a harmadik a mongol nyelv
valami válfaját igyekezett a szövegben feltalálni: egy-egy többször
előforduló szónak az értelmét filológi csűrés-csavarással
magyarázgatta ki; de valami értelmet az egészből egyik sem tudott
kihozni.</p>
<p>Ennek a könyvnek a neve volt az «Aktit Tuketjer». Az első szó
egészen úgy hangzik, mintha törökül volna, míg a második világosan
tatár eredetűnek tetszik. Hanem hogy a kettő együtt mit tehet, azt
még semmi bölcseség nem volt képes kideríteni.</p>
<p>Ívek voltak tele írva kétségbeesett erőködés haszontalan
munkájával: úgy tetszett, mintha minden ember bele bolondult volna
a kutatásba, a ki ehez hozzáfogott. A jezsuiták aztán, hogy
bebizonyuljon, miszerint «duplex libelli dos est» (kettős haszna
van a könyvnek) azt vették fel, hogy mikor valamelyik szerzetesnek
bátorsága támadt a rábízott feladat elleni indulatát kimutatni,
akkor látszatos engedékenységgel kezébe adták az Aktit Tuketjert,
hogy foglalkozzék tehát csendes nyelvészeti tanulmányokkal;
sajátítsa el azt a nyelvet, a min ez a nehány lap van írva s ha
egyszer elkészült, akkor azután küldesse ki magát missióba ahhoz a
népfajhoz, a mely ezen a nyelven ír és beszél; azt pedig ki nem
találta senki, akárhány esztendeig torturázta is vele magát.
<span class="pagenum"><a name="Page_29" id=
"Page_29">-29-</a></span></p>
<p>Páter Péternek is ez a könyv lett adva utitársul. Ha meg akar
menekülni attól a szolgálattól, a mi a kastélyban vár rá: itt van a
könyv, ennek a bezárt ajtaján keresztül van a számára kijárás.</p>
<p>Ezért töltött egész éjszakákat Páter Péter a vastag könyv
mellett, sorba tanulmányozva az előtte tévelygők okoskodásait.</p>
<p>A kis urfi ott aludt vele egy szobában. De a szerzetesen kívül
ott kellett mellette lenni még a bolondnak is. Az urfi nem tudott
elaludni, a nélkül, hogy a bolond meséket ne mondjon neki: ez meg
ahhoz értett. Néha éjfélekig is ott kellett ülnie a gyermek ágya
mellett és fűznie egymásból a népmesék ezeregyéjszakáját. – A barát
az alatt tanulhatta az arabs irás titkait. – Az urfinak ezenkívül
igen rossz álmai voltak. Vele álmodott a sok mesemondta tündérrel,
boszorkánynyal, s mikor felriadt, elkezdett kiabálni; nyitott
szemekkel álmodott tovább, futni akart, jajgatott, sírt, úgy hogy a
barátnak, meg a bolondnak dolgot adott az elcsitítása, a míg újra
el tudták altatni. S ez így ment csaknem hajnalig, a mikor aztán
elnyomta a fiut a mély álom, s a bölcs is, a bolond is hajthatta a
fejét pihenésre.</p>
<p>Ehez a feladathoz a barátnak elég jó ébrentartó volt az arabs
könyve; hanem a bolondnak bort kellett adni, hogy ébren
maradjon.</p>
<p>Igy üldögéltek aztán csendes éjszakákon keresztül egy asztal
mellett: a barát előtt volt a kitárt könyv, meg a nagy
ólomkalamáris, a bohócz előtt pedig egy nagy kancsó, meg egy bádog
serleg.</p>
<p>– Ugyan te barát, szólt egyszer a bolond, ha így látna bennünket
valaki minden éjjel, mit mondana, melyikünk a bolond, melyikünk a
bölcs?</p>
<p>– Azt mondaná, hogy te vagy a bölcs, én a bolond.</p>
<p>– Ha te akarnád, én adhatnék neked az én bölcsességemből, a
korsóm tele van. Bor van benne.</p>
<p>– Azt én nem szoktam inni. <span class="pagenum"><a name=
"Page_30" id="Page_30">-30-</a></span></p>
<p>– Hát abban a te edényedben mi van?</p>
<p>– Tinta.</p>
<p>– Azt meg én nem szoktam inni, hanem azért én megkóstolom a
tiedet. Adsza belőle.</p>
<p>– Ezt nem szokták inni.</p>
<p>– Hát hogyan emésztik fel?</p>
<p>– Látod. Belemártanak egy ludtollat, s betüket irnak vele, s a
mi e betük tartalma, az nagyobb gyönyörűség az emberi léleknek,
mint a te borod az emberi toroknak.</p>
<p>– Ugyan tölts nekem belőle egy hörpentést, hadd tudom, milyen
izű?</p>
<p>– Nem lehet ebből tölteni.</p>
<p>– Talán bele van fagyva?</p>
<p>– Bele ám. Olyan idegen nyelven van irva, a mit még magam sem
ismerek.</p>
<p>– Nem ismered? Csak úgy böködöd az ujjaddal az ákombákot egymás
után. Hisz akkor csak annyit ér neked ez a csodakönyv, mint nekem.
Akár én ülnék ott a te helyeden s én taszigálnám azokat a
szarkalábokat az ujjammal egymás után.</p>
<p>– Igazad van, bolond.</p>
<p>– Hát egyet mondok, kettő lesz belőle. Ha én tudok egyet inni
abból a te italodból, a melyikből te magadnak sem tudsz tölteni,
akkor te is iszol ebből az én italomból, a mit én nem sajnálok te
tőled.</p>
<p>– Erre könnyen ráállhatok.</p>
<p>– Hát megállj csak. Mikor még te nem kerültél ide, esténkint egy
diák volt virrasztó társam, a ki ugyanott, a hol te most ülsz,
dolgozott nagy keservesen. Ő tanította volna az urfit írni meg
olvasni, de mindennap a fejéhez verték a kalamárist. Hát én azt a
bolond diákot is elnéztem innen az asztalvégről pityizálgatva, s
azt láttam, hogy mikor az azt a ludtollat a kezébe fogta, s aztán
elkezdett vele kacskaringókat vetni két barázda közé, hogy csak úgy
húzodott tőle a szája, meg a szemöldöke félre, hát az mindig
«csálé»-rul «hajsz»-ra szántott; te <span class="pagenum"><a name=
"Page_31" id="Page_31">-31-</a></span> meg, a hogy elnézem régóta,
mindig úgy hordod végig az ujjadat azon az irka-firkán, hogy
«hozzád»-on kezded, s «tüled»-en végzed. Ha így megfordítva
csinálod hallgass csak rám: mondok neked egy szép nótát:</p>
<div class="poem">
<div class="stanza"><span class="i0">Ah gúz si a drom lész
szév<br /></span> <span class="i0">Gecser a gyan afrecs
gá,<br /></span> <span class="i0">Men léf gém si gyoh le
szév<br /></span> <span class="i0">A nebüf a sik
gáriv.<br /></span></div>
</div>
<p>Értetted ezt, úgy-e hogy ez arabul van? Pedig csak visszafelé
kell mondanod minden szót, s mindjárt megérted:</p>
<div class="poem">
<div class="stanza"><span class="i0">«Ha zúg is a mord
szélvész,<br /></span> <span class="i0">Recseg a nagy cserfa
ág<br /></span> <span class="i0">Nem fél még is, hogy
elvész<br /></span> <span class="i0">A füben a kis
virág.»<br /></span></div>
</div>
<p>– Igen bizony, bolond: de ez arabul van irva, s az arabs és
minden keleti irást jobbról balra szokás olvasni.</p>
<p>– Hát aztán mi a neve ennek a te könyvednek?</p>
<p>– Aktit Tuketjer a neve.</p>
<p>A bolond elkezdett hahotával kaczagni.</p>
<p>– Hát nem mondom, hogy én iszom legelébb a te italodból? Olvasd
csak hajszról csáléra, mindjárt megkapod. Aktit Tuketjer azt teszi,
hogy «Rejtekút titka.»</p>
<p>Páter Péternek nyitva maradt a szeme-szája bámulatában. Ihol van
ni! A mit kétszáz esztendőn át, ötven bölcs meg nem tudott oldani,
azt egy bolond két percz alatt kitalálja. Ez az egész szöveg az
arabs titkos irás betüivel van irva, magyar szöveggel. –
Kergethették ennek az értelmét a tudósok a keleti irásmód olvasási
rendje szerint.</p>
<p>Most azután elkezdett Páter Péter úgy olvasni, a hogy a bolond
tanította, tüledrül hozzádra, azaz, hogy balrul jobbra. És úgy ment
a dolog. Elolvasott két sort, három sort, egy egész lapot s mentül
tovább olvasott, az arcza <span class="pagenum"><a name="Page_32"
id="Page_32">-32-</a></span> annál jobban lángolt, a szemei
ragyogtak, vonásainak ascetai keménysége megolvadt, kimondhatatlan
tűz hősége alatt: jobb kezének ökle ütögetni kezdte az asztalt;
«nézd, nézd! a barát megrészegedett a maga borátul!» – kiálta rá a
bolond.</p>
<p>Erre a szóra felriadt s becsapta a könyvet.</p>
<p>Nem ördögöt űz az a könyv, hanem ördögöt idéz.</p>
<p>– No hát úgy-e, hogy én tudtam inni a te borodból? – szólt a
bolond; már most hát igyál te is az enyémből.</p>
<p>S tele töltve a poharát, odanyujtá azt eléje.</p>
<p>Hajh bizony nagyon jól ismerte Páter Péter azt a lángitalt néha
napján. Mikor még nem voltunk «servus servorum», hanem «dux
equitum.» Nem is volt olyan erős bor, a mi őt valaha levágta volna
a lábáról. Ivott versenyt lengyel és német lovagokkal s nem
gyalázta el sem a «bratina» sem a «wiederkom.» Megmutatta azt a
virtust, hogyan kell egy egész kupát úgy felhajtani, hogy közben az
ivó még hosszú ének hangot is hallasson? – De két év óta már nem
érintette az ajkát az a nedv. Ez a habja annak a tűzfolyamnak, mely
a pokol felé áramlik. A milyen sűrűn úsznak a Vágban a halak,
öregek aprók: olyan sűrűn ficzkándoznak a borban a bünök, öregek,
aprók.</p>
<p>A barát arczán elárulta magát a szomj.</p>
<p>Valami tűznek kell abban a könyvben lenni, hogy a ki abból egy
lapnyira valót beengedett a kebelébe osonni, attól égető szomjuság
kinjait érezze.</p>
<p>– Add ide a poharadat!</p>
<p>Megreszketett a keze, mikor azt átvette. Száraz ajkai csak úgy
szürcsölték a bort eleinte. Nem is lehetett valami különös jó bor.
De két évi tartózkodás után mégis varázshatása volt annak. Olyan
mámorító volt rá nézve ez a pohár, mint a ki először életében
izleli a bort.</p>
<p>Hanyattdült utána a karszékben, s hátra vetett arczán a gyönyör
viziói tükröződtek vissza: a messzeségbe néző szemei ragyogtak s
félig nyilt ajkain reszketett a mosoly. <span class=
"pagenum"><a name="Page_33" id="Page_33">-33-</a></span> Hol
járhatott a lelke? A keze öntudatlanul nyult a könyv után s
felnyitá annak a tábláját.</p>
<p>– Jaj! – Jaj! – Már itt van a Drómó ördög! Jaj! A tüzbe akar
dobni!</p>
<p>Az álmában háborgó gyermek kiáltott, fekhelyén rugdalózva s
fejével aláfordulva kerevetéről.</p>
<p>A barát felriadt s egész testében összerázkódott. Azután oda
futott a gyermekhez; felemelte, visszafektette vánkosára és
dédelgető szavakkal nyugtatá: «no kicsinyem, no parányim, ne félj
semmit: itt vagyok én!»</p>
<p>A gyermek felnyilt szemekkel nézett rá.</p>
<p>– Te vagy az én apám?</p>
<p>– Igen. A lelki atyád.</p>
<p>– Az apám, a kit elvitt az ördög a pokolba. – Az anyám mondta.
Ereszsz, ereszsz! Nem akarok veled menni. Ne nyulj hozzám, tűz a
kezed: éget az ujjad!</p>
<p>Pedig olyan volt a barát keze, mint a jég, a mint az a gyermek
selyemhaját czirógatva végig simogatta.</p>
<p>– Igyál lelkecském egy korty vizet.</p>
<p>Ott állt az ágy mellett az ezüst kancsó, a kis arany pohárral.
Azt a gyermek ajkához emelte. Attól aztán az elcsillapodott,
rémlátása eloszlott; két karját a barát nyaka körül fonta s
suttogva beszélt hozzá, még mindig az álom mámorában.</p>
<p>– Szép lovag. Deli lovag. Ugy-e, majd mikor magad mellé ülteted
az anyámat a nyeregbe, engem is elviszesz magaddal. Szép levente!
Aranyos gyémántos deli lovag!</p>
<p>Azután elaludt csendesen.</p>
<p>– Lám, milyen jó dajka lenne belőled: szólt a bolond a baráthoz.
Nekem félóráig is el kell dörzsölnöm a lábait s dalolnom hozzá, míg
el tudom altatni, te meg csak rá teszed a kezedet, egyet lehellsz
rá s már alszik. No hát igyál még egyet, barát.</p>
<p>– Nem kell a borod.</p>
<p>– Hát’sz ne is az én boromból igyál; hanem a magadéból.
<span class="pagenum"><a name="Page_34" id=
"Page_34">-34-</a></span></p>
<p>Páter Péter megrettenve látta, hogy a nagy könyv újra fel van
nyitva. Azt hitte csodák történnek vele.</p>
<p>– Te nyúltál ehez a könyvhöz? – kérdé a bolondtól.</p>
<p>– Hátha ezt a kastélyt nekem adnák – szép asszonyostul együtt!
Magától nyilt az ki!</p>
<p>A piros és kék Taalik kezdőbetük úgy hivogatták a beléjük
tekintőt. Hisz nem volt már lepecsételt titok előtte, a mit
őriztek, jó ismerősök voltak már.</p>
<p>A barát visszaült a karszékbe s tovább olvasta a rejtélyes irás
lapjait egymás után, végig betűzve az arab irásjegyeket.</p>
<p>És mentül tovább olvasott, az az olthatlan szomj kifejezése
annál élénkebb lett az arczán; mint mikor a lázbeteg a sivatagba
álmodja magát s zuhatagot kiván, hogy abból igyék. Annak a könyvnek
minden lapja egy nyavalya volt rá nézve. Ragály, őrültség az egész.
Nem nézett már föl belőle addig, a míg az utolsó lap végső sorát is
át nem betűzte.</p>
<p>Akkor azt mondta a bolondnak: «hozz nekem egy egész veder
bort!»</p>
<p>A szines ablakkarikákon besütő hajnalsugár még ott találta mind
a kettőt. A bolond az asztal alatt feküdt, a barát könyökére
támasztott fejjel nézett a kitárt könyvbe és ébren volt. A könyvbe
nézett, de nem olvasott, ébren volt, mégis álmodott.</p>
<p>Nem volt pedig abban az «Aktit Tuketjer»-ben semmiféle ördöngős
cabbalistica.</p>
<p>Egy orebita barátnak a munkája volt az, a ki mindjárt a bevezető
előszavában okát adja annak az ötletnek, hogy miért irta ő ily
módon ezt az egész értekezést. Az arab irásjegyeket azért
választotta, hogy a kinek ez a könyv a kezébe akad, ezt arabs
nyelven irottnak higyje, s annálfogva a sorokat visszafelé olvassa,
a mikor aztán csupa ismeretlen szavakat fog maga előtt találni, a
mikben, a hányat lép, annyit botlik; ha pedig véletlenül valakinek
mégis az az ötlete támadna, hogy a nyugati olvasásmód <span class=
"pagenum"><a name="Page_35" id="Page_35">-35-</a></span> szerint
fogjon hozzá az értelem kitudásához, akkor még rettenetesebb vad
szavakban üsse meg a lábát, mivelhogy minden philosophiai,
metaphysicai, ethnografiai és physiologiai combinatio szerint az a
lehetőség, hogy egy és ugyanazon ember arabul is, meg magyarul is
tudjon: úgy áll a lehetőséghez, mint az egy a quadrillióhoz.</p>
<p>Annálfogva iródott ez a könyv eképen.</p>
<p>A mi pedig abban le volt irva, az egy titkos alagútnak a topo-
és monographiája.</p>
<p>Ez a rejtekut a madocsányi várkastélyból a mitosini négytornyu
lakig vezet. – Közbe esik a Vág folyam. Ez már itt is elég széles,
de azért az alagut áthidalja azt a medre alatt. Tehát ez valami
négyszáz évvel megelőzte a Themse-tunnelt.</p>
<p>A ki pedig erre a szóra a fejét csoválja s kétkedni kezd benne,
hogy mi most itt egy egészen igaz történetet hallunk: azt
bátorkodunk utasítani a csejtei rejtekúthoz, mely az egy óra
járásnyi távolban emelkedő vártól a faluig levezet, számos
labyrinthszerű tekervényes oldalágakkal; egy valóságos katakomba,
mely ha egyenesre volna kihuzva, kiadna egy mérföldet. Ez is
huszszita mű. Gádorai, folyosói boltozatosan vannak vágva a kemény
agyagba, mindenütt bevonva a fekete pinczepenésztől, melyből egy
tágasabb tornáczban még kitünik két emlék. Az egyik egy kőtábla, a
kádármesterség jelvényeivel; a mik az orebitáknak ép úgy sajátjaik
voltak, mint a szabadkőmüveseknek a csapókanál és a háromszög; –
egy kő boltiven fönn pedig látható domborműben egy «lúd.» («Husz»
jelképe). – Hogy a csejtei alagut mire való volt a huszszitáknak
itt Magyarországon? azt csak találgatni lehet, hanem hogy a
madocsányi-mitosini alagut mi czélra szolgált, azt elmondja az
Aktit Tuketjer.</p>
<p>Mind a két vár a cseh rabló kalandoroké volt abban az időben,
mikor a magyar kormányzó Hunyady János az ország egész haderejével
a török szultán óriás hadainak visszaverésében fáradt. Mikor valaki
a medvével küzd, <span class="pagenum"><a name="Page_36" id=
"Page_36">-36-</a></span> nem ér rá a szunyogot hajtani az
arczáról. A cseh lovagok garázdálkodhattak kedvükre odafenn. – S
mikor néha-néha a magyar nemesi bandériumokat a vajdák, vagy a
szepesi gróf felültették ellenük, hogy megtorolják a sok rablást,
istentelenséget, akkor egyszerre nyomot vesztettek előttük. A
nagyobb rablócsapatok bevonultak fellegváraikba, s ott csuffá
tettek minden ostromot, a kisebb kastélyokban megtelepült, félig
meghonosult, a paraszttal földet miveltető, saját uri kezeikkel
pedig rabló, fosztogató nemes urak azonban nem álltak ostromnak;
hanem leereszték felvonó hidaikat az üldöző nemesi banderiumok
előtt, hogy tessék keresni, a mit úgy üldöznek. Azok aztán tűvé
tettek minden lomot, felkutattak minden zúgot, pinczét, padlást,
kápolnát, kriptaboltot, s nem találva sem egy gyanus tárgyat, sem a
vén göthös cselédeken kívül egyéb csőcseléket a kastélyban, vártak
napokig, hetekig, s miután senki sem jött elő sehonnan, a kit
megfogdossanak, a mint az éléstár kifogyott, nagy dohogva odább
mentek.</p>
<p>Az egész rablócsapat pedig az alatt minden czókmókostul, rablott
kincseivel és elhurczolt szép rableányaival együtt átmenekült szép
rendén az alagúton keresztül az átelleni várkastélyba. A Vág
átjárásait őrző nemesi portyázók megesküdtek, hogy ő felőlük egy
teremtett testben élő lélek sem kelt át a Vágon. Nem ám, hanem a
Vág alatt. Ha Mitosinban szorították meg őket, akkor áthuzódtak
Madocsányba, ha Madocsányban kopogtattak a kapujokon, akkor
átbujkáltak Mitosinba.</p>
<p>Míg egyszer aztán rajtuk csapott Hollós Mátyás s egyszerre
megszállatta Madocsányt is, Mitosint is.</p>
<p>A kalandorhad elébb Mitosinból menekült át az alagúton; mikor
aztán Madocsányba megérkezett, akkor vette észre, hogy ott is körül
van fogva: a bujkálás nem segít többé. A királyi hadak nagy erővel
táboroztak a kapuk előtt: menekülni csak egy mód volt.</p>
<p>Ekkor írta meg az orebita barát az «Aktit Tuketjert.»
<span class="pagenum"><a name="Page_37" id=
"Page_37">-37-</a></span> Leirta benne részletesen, kiké volt ez a
kastély, s hol van a ki- és bejárata az összekötő alagútnak.
Arravaló volt ez a könyv, hogy ha a tervezett éjszakai kirohanásban
egy része megmenekűlhet a kalandoroknak, azok közül valaki, vagy
talán azoknak egy késő utódja egyszer valamikor visszatérve erre a
helyre, rátaláljon azokra a kincsekre, a miket a rablók az
alagútnak egyik melléktornáczában elrejtettek. Le voltak irva
névszerint a drágaságok, elszámlalva hány zacskóban mennyi vert
arany, ezüst van felhalmozva. – Azután emberi nevek következnek:
azok is kincsek nevei voltak. Szép asszonyoké. Fel volt sorolva,
kit kinek híttak, mely családból lett elrabolva? Milyen viganó,
főkötő, párta volt rajta, milyen gyürük az ujjain? Ki volt köztük
pápista, ki lutheránus? Hogy majd ha egyszer valaki tíz, vagy száz
esztendő múlva rájuk talál abban a földalatti tornáczban, a hová a
rablott kincsekkel együtt el lettek rejtve, tudja, hogy melyiket
melyik temető szentelt földébe kell eltemetni, milyen nevet iratni
a keresztjére s milyen imát mondatni a lelkeért. – A barát hiven
gondoskodott róluk is. Azután egész formaszerint megtette mind ezen
kincsek hagyományosának azt, a ki ezt a könyvet legelébb el fogja
olvasni, a mi itt maradand a kolostor levéltárában. Az pedig akkor
ugyan egy bástyafallal volt a kastélyhoz csatolva.</p>
<p>Hogy mi történt a kalandorokkal? azt nem jegyezte fel a krónika.
Valószinüleg az, a mi Dzwela zsebrákjaival. Egy éjszakai kirohanás
alatt a királyi hadaktól lekonczoltattak, a ki élve került kézre,
azt hevenyében felkötötték. Valószinüleg magukkal is vittek elég
pénzt, legyőzőik azt hihették, hogy nem maradt utánuk semmi egyéb:
nem keresték a többit. Az alagut kettős bejárata pedig olyan jól el
volt rejtve, hogy azóta már hat emberöltő ivadék lakta meg a két
kastélyt, némelyik kétszer-háromszor urat is változtatott az alatt
és senkinek sem volt sejtelme róla, hogy a két kastélyt összeköti
egy közös titok.</p>
<p>Az Aktit Tuketjer megmondta azt mindenkinek, a ki <span class=
"pagenum"><a name="Page_38" id="Page_38">-38-</a></span> belé
tekintett valaha, csakhogy a szavát nem értette meg senki ez
ideig.</p>
<p>Páter Péter volt az első.</p>
<h2>A MITOSINI ÚR.</h2>
<p>Átellenében a madocsányi kastélynak ragyog a mitosini urilak.
Még most ragyog. Mind a négy tornya bádoggal van fedve, s mikor
arra a lemenő nap rásüt, úgy ég mind a négy, mintha tüzláng volna.
Ezek gömbölyű, hasas, orosz stylben épült toronytetők. Még egy
ötödik torony is iparkodik kilátszani a magasra nőtt ezüstjegenyék
közül, az már hegyes és keresztben végződő; a többieknek csillaga
van.</p>
<p>Hogy mit keres a kereszthegyű torony a mitosini várlak kerítésén
belül: holott sem az elébbeni urak, a huszszita lovagok, sem a
mostani, a lutheránus főúr nem patronusai a pápista vallásnak?
annak czifra története van, a mit csak apródonkint lehet kitudni:
itt is, ott is elhallgatnak belőle egy darabot; az ember csak az
egész történet vége felé tudja meg a kerek igazságot.</p>
<p>Jelenben annyit lehet felőle egész hitelességgel megtudni, hogy
azt a templomocskát csakugyan a hussziták építették, Szent Antal
tiszteletére: a mi azonban csak arra való volt, hogy mikor a
trencséni gróf, vagy a szepesi gróf rajtuk hajtott, kitagadhassák
magukat belőle, hogy ők hussziták, mert ime római katholikus
templomuk van. (Azonban ennél még nagyobb czéljuk is volt ezzel.) A
mostani várur, Likavay Gráczián pedig anyai ágról örökölte azt a
birtokot; anyja Szuhóy Zsuzsánna, (fiusitott præfecta) oly
feltétellel hagyta azt fiára, hogy ő maga buzgó katholika lévén, az
ő emlékére a katholikus templom a mitosini várudvarban örök időkre
a mostani állapotában fentartassék; a szomszéd teplai esperességnél
legatum is lett deponálva, a miért ebben a szentegyházban
<span class="pagenum"><a name="Page_39" id=
"Page_39">-39-</a></span> hetenkint egyszer mise szolgáltassék,
akár van, a ki hallgassa azt, akár nincs: a vár ura tartozzék a
templomot jó karban tartani, a harangból hamis pénzt ne veressen,
hanem engedje, hogy a teplai sekrestyés azt a szokott órákban
megkondítsa. S egyátaljában a templomot a lutheránusok számára el
ne confiscálja. Ha ellenkezőleg cselekednék, szálljon az egész
Mitosin, cum appertinentiis a fiscusra.</p>
<p>Ha csak egyszer látta volna ezt a templomot belülről a kegyes
úrhölgy, hát nem tette volna ezt a legatumot. Nem volt annak semmi
haszna.</p>
<p>Harang ugyan volt a toronyban, de a harangnak nem volt kötele,
se ahoz semmiféle hágcsó, lépcső, vagy egyéb feljárás nem volt és
így azt nem lehetett megcsendíteni. De hiába is huztak volna azzal
akár három verset, nem ment volna abba a templomba igaz keresztyén
ember, ha mindjárt bucsut osztogattak volna is benne, az oltárkép
miatt.</p>
<p>Akárki csináltatta azt, nem vette figyelembe az itteni népnek a
lelki hangulatát (vagy tán épen szándékosan tette annak ellenére)
mert az igaz, hogy művészi tekintetben remekmű volt az a kép: Szent
Antal kisértetése a pusztában (olasz művész készítette); maga az
asceta egy igazi eszményképe a szent remetének, a ki a pokol minden
csábjainak és incselkedéseinek ellenáll; hanem az itteni nép sehogy
sem akarta bevenni a ráadásul odafestett mindenféle fertelmes alakú
pokolbeli rémeket, a minőket csak egy piktor képzelete alkothat
elbusult gerjedezésében. Ám de az ijesztő, idomtalan kisértetek
csoportja még hagyján; hanem az a csábító nőalak, a kinek képében
maga a sátán jön látogatni a jámbor remetét, az annyira
megbotránkoztató merészséggel volt odafestve, hogy annak a láttára
minden igazhivő jámbor lélek megfordult az ajtóban és kiszaladt.
Ilyesmi megjárja Olaszországban; de a mi hegyes felvidékünkön hideg
van az ilyen viselethez. Azért papnak sem volt kedve liturgiát
mondani az ilyen oltárkép felé fordultan. <span class=
"pagenum"><a name="Page_40" id="Page_40">-40-</a></span></p>
<p>Ha pedig mégis valahogy valakinek támadna kedve idejönni, hogy
ebben a templomban az ájtatosságot végezze: ha akadna olyan
ártatlan kedély a ki még nem tud megbotránkozni, a ki még nem lát
meg a templomban mást, csak az istenséget, de a melléje festett
ördögöt se szörnyeteg képében, se szép asszony alakjában észre sem
veszi, hát arról is volt gondoskodva.</p>
<p>Mert hogy egy épen ilyen ártatlan szivű teremtés volt magában a
mitosini kastélyban, az tudni való. A várur leánya, Magdolna, volt
az egyetlen pápista az egész háznál, sőt az egész faluban. A magyar
törvények szerint a protestans apának és katholikus anyának a
gyermekei úgy osztoztak meg a mennyországon, hogy a fiu az apa, a
leány az anya vallását követte. S a ki ez ellen vétett, az nagy
zivatart idézett a fejére. A mitosini úr pedig keménynyaku
protestans volt. A papokat, barátokat minden módon üldözte. A
leányának még csak egy pápista imádságos könyvet, de még csak egy
olvasót sem engedett behozni a kastélyba. A ki imádkozni akar, ott
van neki a templom. Hiszen nincs is messze. A kastély hátulsó
ajtajától szép egyenes út vezet a templom ajtajáig, százados
nyárfákkal szegélyezve; nem választja el azt a kastélytól más, csak
épen egy árnyékos, kellemes pagony. Hanem azért ez a széles út, a
kastély ajtajától a templom ajtajáig, olyan szép buja füvel van
benőve, hogy azt kaszálni lehetne.</p>
<p>Ez a középudvar a kastély és a templom között a medvék
rekesztéke.</p>
<p>Likavay Grácziánnak van két nagy anyányi medvéje, a miknek a
számára ebben a kertben vannak barlangok készítve, s azoknak a
lakói itt szabadon járnak. A két bestiának az ordítása kihallik a
magas falon át. Ez aztán érthetővé teszi, hogy miért van a
templomut benőve füvel. Tessék látogatóba menni, a ki medvékkel
akar találkozni.</p>
<p>Mikor az esti hét órát megkürtöli a toronyőr, a kertre nyiló
donjon ablaka feltárul, s belülről egy füttyszó hangzik.
<span class="pagenum"><a name="Page_41" id=
"Page_41">-41-</a></span> Erre nagy morogva előkerül az egyik,
azután a másik medve. Az elvadult nyárfapagony sürü gesztje csak
úgy foszlik szét előttük, a mint egyenesen keresztültörnek rajta.
Egy ráspolyzengésü rekedt hang neveiken szólítja őket. A hang
igyekezik a medvedörmögéshez rokonulni. Valaki egy-egy véres
konczot hajigál ki a medvék közé az ablakon. Azzal nagy hirtelen
elkészülnek; utoljára egy egész darabban repül le közéjük egy
ürüfertály. A két medve ikertestvér. Osztályra kerül a sor. Ezen
aztán elkezdődik a marakodás. Egymást pofozzák, a czubákot
marczangolják; mikor elfogyasztották, egyik sincs megelégedve,
mindenik azt hiszi, hogy a másik megkárosította. Egész éjjel ezen
veszekesznek.</p>
<p>Akkor aztán becsukódik a donjon ablaka, s magára marad a kert, a
templom és a fenevadpár.</p>
<p>Lassankint elsötétül a táj; a Vág köde elüli a völgyet; a
kastély északi oldalán egy ablak sem világosodik meg, hanem a mint
az éj beáll, megnyilik a kertbe nyiló ajtó, s kisuhan rajta egy női
alak. Olyan, mint egy álomkép, mint egy tünemény; lenge fehér
köntös nyulánk száltermetén, fekete fátyol burkolja a fejét.
Körültekint, összeborzad, azzal kilép a sötétbe. Egyedül jön és
lámpa nélkül. Léptei el nem árulnák: a fü puha; hanem a fehér
köntös észreveteti alakját; dörmögve, mormogva törtet feléje a két
fekete, idomtalan vadállat, fehér agyaraik, tűzszemeik úgy
világítanak a bokrok közül. A leány nem sikoltja el magát,
feltüzött kötényéből jobbra is, balra is hajit valamit. Az a
medvéknek kedvencz csemegéje, mézes pogácsa. Azt örvendő vihogással
kapkodják el. Ezalatt a leány gyors illanással fut végig a gyepes
uton a templomajtóig; mire a két vadállat utána rohan, már ő
becsukta maga mögött a templomajtót.</p>
<p>A két medve aztán elkezdi a nehéz vasveretü tölgyfaajtót
karmolni a körmeivel, felmászik az ajtófélre s a vasrostélyon
dugdossa be az orrát, szimatolva: utoljára leheveredik a templom
küszöbére, ketten kétfelől, s ott strázsál <span class=
"pagenum"><a name="Page_42" id="Page_42">-42-</a></span> és nyalja
a tenyerét-talpát, minden neszre figyelve, a mi a templomból
kihangzik.</p>
<p>Hát az a fehér tünemény mit csinálhat odabenn a templomban,
sötétben, egyedül, éjszaka?</p>
<hr class="tb" />
<p>Gráczián urhoz nagy vendégsereg érkezett mára.</p>
<p>Nevezetes nap van. Egyetlen fia, a délczeg Kázmér halálának
évfordulója. Harmadik évforduló már. A zomotor napján megmondta
Gráczián a halotti torra akkor felsereglett jóbarátoknak,
czimboráknak, papoknak, diákoknak, kántálóknak és kauklereknek,
hogy minden évben meg lesz ülve ez a gyásztor a mitosini kastélyban
azon módon, a hogy legelőször volt, mikor a ravatal ott állt a
fegyvercsarnokban s a czimborák egyenkint odajöttek a halotthoz,
megkinálva őt a billikommal, s kiüritve azt a boldog
feltámadásáért.</p>
<p>Mert hát «sirva vigad a magyar!» De cserében «vigadva is
busul!»</p>
<p>… «No most mehetsz imádkozni a bátyád lelkéért, meg azért a
másikért»… Dörmögé Gráczián, betéve az ablakot a medvék etetése
után.</p>
<p>Magas, széles termetü férfi volt; egyik lábára biczczentett a
köszvénytől. Arcza rezes volt s a szemei véresek, duzzadt
szemhéjakkal, két szüntelen mozgó, felborzadt szemöldök által
beárnyalva, a bajusza is szerteszét meredt, mint a szemöldöke. A
tarkója török divat szerint kopaszra volt borotválva hátul, azt
egyébiránt soha sem hagyta el a süveg (benne is hált), csak a
homlokán csüggött elő egy összefont csimbók. Vastag nyaka bőre
túlfordult a kemény gallérján s a tokája eltakarta a csomóra kötött
nyakravalót. Mentéje panyókára volt vetve a nyakába, s az ingújj
zsineggel volt átkötve a kézcsuklóján. Nem sokat adott a külső
viseletére. Elég, ha a gombok aranyból voltak rajta, a posztó
lehetett csillogó a piszoktól, s a prém lehetett molyette-foltos. A
széles török övről <span class="pagenum"><a name="Page_43" id=
"Page_43">-43-</a></span> nem csüggött alá a kard, hanem hátul volt
beledugva egy kurtanyelü csákány, s a hosszu csizmaszárból
kilátszott az odaszúrt görbe kés türkizes markolata. Minden
mozdulatában az ellenmondást nem türő dölyf volt kifejezve, a
türelmetlen kötekedés. Az arczából pedig épen veszedelem volt az
indulatait kitanulni a vele találkozónak. Elég volt a szemébe
nézni, hogy azt sértésnek vegye s felfortyanjon értte. Beszélni nem
lehetett vele. A mit más mondott, arra ő nem hallgatott, nem is
adott választ; a mit pedig ő beszélt, azt csak magának beszélte; ha
valakihez egyenesen hozzászólt, hát az parancsolat volt, a mire nem
szoktak visszafelelni; mert a ki arra visszaszólt, azzal már csak a
mankós botnak volt dolga.</p>
<p>«Eredj, leányom, eredj a templomba!» mondogatá maga elé, tovább
sántikálva.</p>
<p>Pedig volt, a ki hallhatta. Az urától elválhatlan Mátyás mester.
A nagy test kénytelen volt mindig valakinek a vállára támaszkodni.
Aztán a léleknek is kellett ilyen támasz. S az nem volt olyan nagy,
mint a test: nagyon kis helyen elférhetett; nem tudta betölteni ezt
a nagy termetet. Mátyás mesternek kellett az ura helyett
gondolkozni. A legközönségesebb eszme nem fogamzott meg abban. Csak
az ösztön vitte, s az indulatroham ragadta magával.</p>
<p>Mátyás mester rendezte a tort is. Ő csődítette fel a vendégeket,
a milyenek épen ilyen lakomához valók; kortyondi eszemiszom
fráterek, maguknak és másoknak bolondjai, mendikans diákhad,
kicsapott peregrináló pap, ágról szakadt nemes atyafi, kalandornép,
a kinek hátán háza, kebelében kenyere; tót gajdos, lengyel zsidó
összevissza. A ki mind arravaló, hogy a gyásznapot torkával és
gyomrával megünnepelje, s egymást bolondságok elkövetésében
felülmulja.</p>
<p>Kést, villát, kanalat minden vendég maga hozott a lakomához,
elfért az a csizmaszárban. S a kanálra nagy szükség volt, mert
«hétféle volt a léféle». Három hosszú asztal volt terítve a nagy
boltozatos teremben: elfért abban <span class="pagenum"><a name=
"Page_44" id="Page_44">-44-</a></span> kétszáz vendég. Czintányér
volt az étkekhez, fakupák a serhez, bádogpoharak a borhoz, szük
nyaku egyesek a pálinkához. Ez még akkor ritkaság volt, s csak az
urak itták. Annál inkább kellett pedig inni, mert a dohányzás még
nem jött be. A lakoma végén körüljárt a végtelen pohár, a gömbölyü
fenekü bratina, a mit nem lehet letenni, fenékig ki kell
hajtani.</p>
<p>S a dombéroló társaságnak mulatság is kell. Megkezdi azt a
csimpolyás a podzabuczkival, a mi olyanformát jelent, mint
«búfelejtő.» A dudás nem csak fújja a nótát, hanem tánczolja is.
Azután előkerül két nyurga tót diák, mezitláb, kinőtt ruhákban,
borzas, fésületlen fejjel. Ezek elkezdenek kántálni: előbb kegyes
latin nótákat a világ mulandóságáról, a menny és pokol
különféleségeiről, a vendégek itatják őket sörrel, borral,
márczczal összevissza, attól aztán rákezdik a csintalan nótákat,
keverve a latint a tóttal és magyarral, röhög bele az egész
vendégsereg. Csak a ház ura dörmögi maga elé komoran: «ehez a
vershez is tudott ő többet: ő tanította be a diákoknak. Az volt a
mulatság!»</p>
<p>Az az «ő» a meghalt fiú, a kinek a halotti torát most ülik.</p>
<p>A diákok kidülnek a sok italtól; akkorra már előkerített Mátyás
mester három darab gallicziai zsidót; azokat betuszkolják a
terembe, a hunczutkáikat egymáshoz kötözik s aztán törött borsot
szórnak a szakállaikba; s mikor aztán hol az egyik, hol a másik
nagyot prüsszent, s a másik kettőnek a fejét is magával rántja, azt
nem állja meg ember nevetés nélkül. Csak a ház urának a szeme telik
meg könynyel. Ő nem nevet, csak úgy mondogatja magának: «Ez is az ő
tudománya volt. Ő tudta csak a zsidókat megtréfálni! Micsoda ész
volt!»</p>
<p>A dombérozás tovább foly; éjfél után jár az idő, most már a
vendégek csak maguk dalolnak s szállanak egymásra az áldomásaikkal.
Előhozzák az öblös widerkomot: ki iszsza ki azt egy hajtásra? Nagy
a röhögés, hogy az ejteles kancsó minden vállalkozón kifog.
<span class="pagenum"><a name="Page_45" id=
"Page_45">-45-</a></span></p>
<p>A ház ura dörmögi magában:</p>
<p>«Pipogya, hitvány nép! Bezzeg ő ki tudta azt inni, ha rám
köszöntötte. Azóta se bir senki felköszönteni igazán.»</p>
<p>Pedig valamennyien a megholt emlékére köszöntik az öblös pokált,
a minek ő maga volt a mesteri kezelője. Vannak bolondnál bolondabb
áldomások. «Mind nem ér az semmit, dörmögi a ház ura. Csak ő tudott
igazán halottat felköszönteni. A szentek is ugráltak nevettükben,
ha azt meghallották! Üljetek le. Nem éritek azt utól.»</p>
<p>A tréfa verekedésen végződik. A bekapott urak közül ketten,
hárman birokra kaptak. A ki markosabb, az az asztal alá dobálja a
többit. Egy marczona legényt ki nem birnak verni valamennyien a
szegletből.</p>
<p>«Volna csak ő itt! Majd adna az a fejednek! Két embertől sem
ijedt meg. Még az én karomat is be tudta törni! Egy fokossal
kiverte akárhányszor az egész czimboraságot a tanyából.»</p>
<p>Mikor már a dulakodás általános kezd lenni, czintányérok,
fakupák repülnek, asztal, szék felfordul, pad recscsen, ólmosbot
pufog, agya-feje törött ember jajgat, káromkodik, egyszerre csak
megnyilik az oldalajtó s bejön a proseczczió, elől egy asszonynak
öltözött bohócz a templomi zászlóval, utána barátcsuhás,
minisztransruhás riha csőcselék, s valamennyi elkezdi énekelni azt
az ismeretes gunydalt, a mi a barátot pasquillozza, utánozva a
bucsujárók zsolozsmahangjait s végződve egy általános kutyakopogós
eszement bakugrásaiban.</p>
<p>Ez aztán magával ragadja a még lábán állni képes részeg
kompániát, a vendégek nagy csoportja csatlakozik a bucsujáró
menethez, s fokosvégre akasztott kulacsokkal paródiázva a szent
monstrantiákat, követi az előljáró éneklőt, a kinek a vezetése
alatt aztán bekóborolja majd a kastély termeit, folyosóit: s aztán
ki az utczára, hogy a népnek is legyen meg a mulatsága.</p>
<p>A nagy étteremben csak azok maradnak, a kik már eláztak a
bortól, vagy elszédültek a furkósbot-ütéstől, s itt-amott
<span class="pagenum"><a name="Page_46" id=
"Page_46">-46-</a></span> elnyulva hevernek, némelyik még
próbálgatja annak a talánynak a megoldását, hogyan lehetne egy
négylábu állatnak a két lábán állva megmaradni? s ha nem sikerül,
csak megnyugszik sorsában s négykézláb keresi saját magát.</p>
<p>Csak a ház ura ül azon a főhelyen csendesen. Előtte a szüknyaku
kotyogós az erős lengyel pálinkával. Neki még az sem erős. Merően
néz a leégett gyertya izzó taplójába s félbeszakgatott mondatokat
motyog; a mikre senki sem hallgat.</p>
<p>«Mennyi tréfát tudott! – Ha szidtam is megnevettetett. – Nem
birtam már vele, olyan erős volt. – Mikor meg akartam verni, ő vert
meg. – Ha nem adtam neki pénzt, elfogta az uton a zsidóimat s
elvette tőlük. – Nagy esze volt! – Lehetett volna valamikor
«candidatus ad palatinatum».<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a> –
Száz esztendeig élhetett volna. – Csak huszonöt volt. – Meg három:
az huszonnyolcz. – Igaz a. – De az a három nem számít, – mert azóta
meg van halva. – De hát miért halt meg? – Mert megbotlott a lova,
viadal közben. – Különben levágta volna azt a másikat. – Ez az
igazság? – Derék világ! – A hol egy lónak az első lába a biró. –
Minden vére elfolyt. – Hát mért nem tudnak a világ minden doktorai
vért csinálni annak, a kinek a vére elfolyt? – Buta nép. – Az a
szamár pap azt mondta, hogy por lesz belőle. – Az én fiamból por! –
Hazugság. – Abból arany lesz, vagy Karbunkulus. – Holnap mingyárt
fölnyittatom a koporsóját. – Ott fekszik a pápista templom
kriptájában. – Micsoda? – Hát miért tették oda? – Mert maga
kivánta. – Hogy halála után is boszantsa a szenteket. –
Boszantja-e? – Oda jár-e Szent Antalnak fricskát hányni? – Fölkel-e
a <span class="pagenum"><a name="Page_47" id=
"Page_47">-47-</a></span> lelkek órájában megkongatni a harangot? –
Micsoda ez? – Nem harangkongás? – Ki hallja ezt? – Csak én magam? –
Héj, Mátyás mester, hol a füled? – nem hallod ezt? Gingalló!
gingalló! Szent ajtó! Főzz kását, nincsen só! Gingalló. – Ki jár
ott?</p>
<p>Senki sem felelt: az alvók, a részegek horkoltak, sóhajtoztak,
ökrendeztek, a tivornyázó csoport lecsürhézett mindenestűl a
pinczébe s ott nyakalt tovább a csap alul, a nagy étteremben csak a
ház ura maga volt ébren.</p>
<p>S csak ő hitte azt, hogy most álmodik.</p>
<p>A kis harang a templom tornyában egyre szólt.</p>
<p>Gráczián felugrott a karszékéből, mankós botját kapta, a falhoz
támaszkodva kitántorgott a sötét folyosóra, végig tapogatta a
falakat az északi toronyig, a honnan a templomra látni, ott
fölszakította az ablakszárnyakat s kitekintett az éjszakába.</p>
<p>A lemenőben levő félhold épen keresztül világított a torony
ablak pillérein, s még látni lehetett, a mint a harang himbálva
ringatózik állványán: bár megszünt már kongani, csak a ringó
utóhang reszket még a légben.</p>
<p>– Mi van ott! Ki van ott? hebegé Gráczián, kihajolva az ablakon.
Ne üvöltözzetek ti oda lenn: hadd hallgatok valamit.</p>
<p>Egy pillanat mulva még láthatott is valamit. A templomnak egyik
hosszu góth ablaka elkezdett megvilágosodni.</p>
<p>– Nézd! Nézz oda! Mi az?</p>
<p>S a megvilágított ablak tábláin emberalakok árnyrajzai jelentek
meg; eltüntek, újra megjelentek: kezeiket emelgették.</p>
<p>Gráczián összeszedte minden erejét, hogy haragjának teljes
bömbölésével kiáltson rá a kisértetekre: «Kik vagytok ott?
Takarodjatok!» De csak képzelte, hogy kiáltott: összeroskadt; ott
találták elterülve korán reggel a nyitott ablak előtt, s alig
birták életre dörzsölni. <span class="pagenum"><a name="Page_48"
id="Page_48">-48-</a></span></p>
<h2>SZENT ANTAL KÉPE A PUSZTÁBAN.</h2>
<p>Magdolna a bátyja sírja előtt térdelt imádkozva.</p>
<p>Ő is megünnepelte azt a szomorú napot, melynek évfordulóján a
szeretett bátya vére elfolyt: és épen ő miatta folyt el.</p>
<p>Ő ezzel az egy csapással testvért és vőlegényt veszített. Mert
az a kéz, mely bátyját megölte, nem vezethette őt oltár elé
többé.</p>
<p>Szerették pedig őt mind a ketten: a testvér is, a jegyes is.</p>
<p>S mikor így elvesztett két szerelmet, megkapta cserébe az apa
gyülöletét. Az apa valahányszor leányára nézett, csak fia halálának
okozóját látta benne.</p>
<p>S miért tudott imádkozni szegény leány? Halva már mind a kettő,
nem hagyja magát visszaimádkozni. Boldogságának erre az egy életre
vége van. S még csak sejtelme sincs felőle, hogy minő kéz dúlta azt
fel.</p>
<p>Itt ezen a helyen mély csendesség van. Más leány rettegne itt
olyan egyedül. A holdvilág besüt az ablakon s részletenkint
világítja meg az oltár faragványait: a vértanú alakját, a ki egy
fatörzshöz kötve, nyilaktól átszegezve vonaglik; a sárkányt, a kit
az arkangyal a sarka alá legázol; a nehéz gyertyatartókat, a
leégett viaszgyertyákkal, azután az oltárképet magát, a szent
alakkal, a szörnyekkel, a csábító dæmoni nővel. Majd tovább
vándorol a holdvilág, s kitünteti a sötétből a márványemléket, mely
alatt a megölt testvér nyugszik, fekvő szobrának két keze összetéve
a mellén. – A toronyban huhognak a baglyok, a kuvik sikongat. –
Künn a kertben a medvék horkantanak nagyokat, jelentve, hogy ébren
vannak. – A kastély tornáczából egyszer-egyszer kizajdul a részeg
tivornyázók gúnydala. – Legjobb itten! az oltár hideg
lépcsőjén.</p>
<p>Magdolna örömest ment volna kolostorba; megtört szivének
<span class="pagenum"><a name="Page_49" id=
"Page_49">-49-</a></span> az lett volna a legjobb; de atyja hallani
sem akart erről. Férjhez akarta adni. Csak kérő jött volna a
házhoz. De kerülte a kastélyt minden házasulandó legény. Szánták a
leány balsorsát s irtóztak az apa rossz természetétől. Ép úgy
elriasztotta őket a szomorú menyasszony, mint a dühöngő após. S
Likavay Gráczián annál dühösebb volt, mentül szomorúbb volt a
leánya.</p>
<p>Magdolna minden iszonyat között, attól az ádáz tivornyazajtól
irtózott legjobban. A templom sötétjében ez elől keresett leginkább
menedéket. Tudta, hogy az nem lehet más, mint egy csupa
káromlásokból összeszűrt chorus; száz torokból egyszerre gúnyolnak
eget, más világot, megboldogultakat. Ez a megholt bátyának halotti
ünnepélyére adott tisztelet. – Hogy iparkodott reszkető imáival
elzárni az útját e részeg üvöltésnek, hogy fel ne hasson az égbe.
De az maga is lefelé törekedett; éjfél után a vendégcsorda a
pinczébe vonult le, a dőzsölés lármája most már a föld alul
hangzott fel.</p>
<p>A leánynak egész teste reszketett. Rosszabb volt az a
láznál.</p>
<p>A holdfény elhagyta már az ablakot; a templom már egészen
besötétült. Csak odafenn a toronyban csillámlott még a holdfény a
magányos harang érczén. A leány tekintete odabámult.</p>
<p>És egyszerre úgy rémlett előtte, mintha az a harang elkezdene
himbálózni. Érzékkáprázat ez? Álom folytatja-e az ébrenlét
látványait? A harang megcsendül. És azután folyvást kong, mint
mikor haldokló szegény bűnös lelkéért harangoznak. Pedig se kötél a
harangon, se harangozó nincs, a ki húzza.</p>
<p>Az ámulathoz új csodák szegődtek. A templom sötét belseje
elkezdett valami homályos fényben derengeni. Ilyen átlátszó
sötétséggel is csak álmában szokott kínlódni az ember, mikor
testének minden íze lát, csak a szemei vakok. – Honnan jön ez a
derengés? Az oltárkép világit. A páduai szentnek a homloka körül
valódi glória sugárzik, <span class="pagenum"><a name="Page_50" id=
"Page_50">-50-</a></span> míg a csábító nőalak egészen feketének
tünik fel.</p>
<p>A leány reszketve hull térdre a csodalátvány előtt.</p>
<p>«Uram s én Istenem!»</p>
<p>A harang utolsót kondul s abban a perczben gördülő robajjal
sülyed alá Páduai Antal festett képe minden rémkörnyezetével s a
mögötte támadt ürben áll egy élő alak. Az is Páduai Antal, a
remete-csuhában, mezítelen lábbal, tonzurás fejjel; kezében égő
szövétnek.</p>
<p>A leány szivéhez kap mind a két kezével ijedten.</p>
<p>Halálát hozza-e ez a jelenés?</p>
<p>Bár azt hozta volna.</p>
<p>Az oltárkép rámájából kiszáll az élő alak s a szent könyveken és
a zsámolyokon keresztül alá lépdel. – A leány sikoltva szökik fel
helyéből s a két karját védve, esdve, tiltva mereszti maga elé.
Nevét hallja kimondva: «Magdolna!»</p>
<p>A világ egyet fordult vele: eszméletlenül rogyott le a
földre.</p>
<p>Mikor föleszmélt, azt a két szemet látta magára sugárzani, a
minek csodálatosabb melege van, mint a napnak.</p>
<p>A kik ájulásba esnek, azok talán álmodnak is? S az álom nagy
csábító. Ki tudja, hány világot járt be, ki tudja, hány
örökkévalóságot élt át lelke e rövid álomlét alatt? Most már nem
félt az ijesztő rémtől többé, ő is annak a nevére susogva nyitotta
fel ajkát: «Tihamér».</p>
<p>Neki is csak «Tihamér» volt ő még.</p>
<p>– A mennyből szállsz-e hozzám alá?</p>
<p>Az ifju szerzetes szomoruan ingatta fejét. Mondhatta volna
bátran, hogy a sirok országából jött fel, olyan halovány volt az
arcza, olyan hidegek a kezei.</p>
<p>A viaszgyertya, a mit magával hozott, az oltár egyik tartójába
tüzve világítá meg mindkettőjük arczát.</p>
<p>Az ifju megszólalt, csendesen, tompa hangon.</p>
<p>– Ne bámulj el rajtam. Nem vagyok se csoda, se kisértet, se
földöntúli lélek. Élő, nyomorult ember vagyok. Halálom <span class=
"pagenum"><a name="Page_51" id="Page_51">-51-</a></span> hire álhir
volt. A török nem engem fejezett le a fogságban, hanem a szolgámat,
a ki öltönyt cserélt velem. Én élve menekültem.</p>
<p>– Hát ez az öltöny rajtad? suttogá a leány a durva barát-csuhát
végig simítva kezével.</p>
<p>– Ez az öltöny téged gyászol és egész elvesztett világomat.
Nevem Páter Péter. Jézus-rendi barát vagyok. Nem szeretőd, nem
vőlegényed többé; – nem jövendőd reménysége; – nem gyámolod a
balsorsban; – nem védelmező társad az emberek előtt: – csupán
közbenjáród a föld és az ég között: – Páter Péter.</p>
<p>A leány térdre omlott előtte és áhitattal csókolta meg a
kezét.</p>
<p>– Atyám.</p>
<p>Az ifju nagyot sóhajtott.</p>
<p>– Magamévá nem tehettelek; oda akarlak hát adni Istennek. Ha az
én menyasszonyom nem lehetsz, légy az ég menyasszonya. Azért jöttem
hozzád, hogy elkészítsem számodra az utat, és téged az utra, oda: a
hova vágyol.</p>
<p>– A zárdába? Te tudod azt? Hát csakugyan beszéltél velem
álmaimban?</p>
<p>– Nem álmaidban. Téged én nem ámítalak. Rendes észjárás hozott
engem arra a tudatra, hogy te zárdába kivánsz menekülni a
megrendítő csapás után, a mi szivedet érte. Atyád nem akarja azt
engedni. Ő a lengyel Berezovszkyhoz akar téged nőül adni.</p>
<p>– Nem is ismerem azt.</p>
<p>– Én annál jobban. A neked szánt vőlegény rút, részeges,
nyavalyás, vén; – hat feleséget eltemetett már. És azon felül
sociniánus.</p>
<p>– Istentagadó?</p>
<p>– Szentháromságtagadó, a kinek a Krisztus csak jó ember, s a
Szentlélek csak fehér galamb: semmi más.</p>
<p>– De te megszabadítasz tőle? esdett a leány, átölelve az ifju
térdeit.</p>
<p>– A te akaratoddal. <span class="pagenum"><a name="Page_52" id=
"Page_52">-52-</a></span></p>
<p>– Hogy tudtál idejönni? Honan jöttél?</p>
<p>– Valóban a poklokon keresztül jöttem hozzád. Egy hosszu
földalatti uton át, melyet ördögöknél rosszabb emberek fundáltak ki
világ romlására, tele most is rémtetteik emlékeivel. – Rettegés
azon végig jönni. Magát e rejtekut titkát egy régi penészes
könyvből tudtam meg, a mibe tiz bölcs belebolondult, s utoljára is
egy bolond találta meg a kulcsát. Ez is az ördög műve volt. De a
valódi poklot és ördögöt más alakban ismertette meg velem a sors.
Rendünk szigoru szabályai kényszerítenek, hogy mint gyóntató és
nevelő szolgáljak annak a nőnek a házánál, a ki több rám nézve,
mint Beliál és minden dæmonai. Én a madocsányi úrnő kastélyában
lakom.</p>
<p>A leány szivéhez kapott s ajkán félbeszakadt a lélekzet.</p>
<p>– Ez az én poklom és ördögöm. Mindennap látni azt a nőt, a kit
első találkozásunk óta gyülöltem: mert utálatos az asszony, hogyha
még olyan szép is, ha szive indulatát maga siet kimutatni a
férfinak; azt, a mi kitalálni való titok, megérdemelni való
jutalom, megőrzendő szentség arra nézve, a ki birja: nála pedig még
annál inkább eltitkolandó volt, mert bűn sugallta minden
gondolatját: neki még férje volt. Lelke rajta, hogyan lett
özvegygyé? Számoljon Istennel, hogy mit tett én velem? Meggyónt
titkait az én lelkem őrzi, lepecsételve tartja a sakramentom. És én
nekem fel kell őt oldanom azokért az Isten nevében, a miket nem tud
megbocsátani bennem az emberi sziv. És aztán mindennap látnom kell
ez arczot, melynek átkozott mosolygása tette semmivé kettőnk
boldogságát; és hallanom kell suttogásait, mik a gyónás örve alatt
fülbe sugott ördögi csábszavak vallomásai – nekem! Hát nem több-e
ez, mint a pokol?</p>
<p>A leány megszorítá az ifju kezét s nyugodtan szólt:</p>
<p>– Igazad van. Kettőnk közül te szenvedsz többet. Én nem
panaszkodom.</p>
<p>– Ismerem én jól a te szenvedéseidet is. Hisz naponkint új meg
új rossz hirekkel mulattat engem ez a dæmon <span class=
"pagenum"><a name="Page_53" id="Page_53">-53-</a></span> te
felőled. Tud mindent, a mi házatokban történik s különös
gyönyörüségét találja benne, ha azokkal engem kinozhat. – Ne
vesztegessük az időt panaszokkal. – Neked is sietned kell innen a
visszatéréssel, nekem is. Hosszu az utam a föld alatt s még
sötétben kell visszajutnom, hogy senki észre ne vegye azt a
bejáratot a honnan előjövök. – Egy kérdésemre felelj: – Akarsz-e
zárdába menni?</p>
<p>– Ez az egy óhajtásom a világon.</p>
<p>– Az teljesülni fog. Nekem elébb értesítenem kell a szándékodról
egy zárda fejedelemasszonyát, hogy a mint e rejtek úton át innen a
madocsányi határba átvezetlek, ott készen várjon az eléd küldött
zárdaszűz, zárt hintóval s annak átadhassalak. Ehez előkészület
kell és nagy óvatosság. Meg kell határoznunk a napot, a melyen
ismét e helyen találkozhatunk.</p>
<p>– Jövő úrnapján.</p>
<p>– Tehát vasárnaponkint – éjfél után. Korábban én nem
szabadulhatok, mert az a váltott kölyök, a kit őriznem kell,
hamarább el nem alszik, s a bolond, a ki velem együtt vacsorál,
elébb le nem iszsza magát.</p>
<p>A leány azt kérdezé:</p>
<p>– Monddsza, – hogyan sejthetted te azt, hogy ma, és ebben az
órában engemet itt fogsz találni? Látványok adták tudtul?</p>
<p>– Ámíthatom az egész világot, de neked csak igazat mondhatok.
Nem indultam semmi viziók után, nem tárta elém eksztázis, nem a
kettős látás csodavilágossága idejöttöd; bizonyosra jöttem. Ma van
bátyád halálának napja; azt az éjjelt tivornyával ülik meg a
kastélyban. Te ott nem maradhatsz abban a házban, a minek minden
zugát betölti az undok dorbézolás. Csak ide menekülhetsz, szegény
bátyád sirjához, hogy végig imádkozd ezt a rettenetes éjszakát.
Egyszer az ő lelki üdveért, azután a gyilkosáért: végig az egész
litániát. És végre – el voltam rá készülve, hogy ha téged itt nem
talállak, akkor a templomajtón <span class="pagenum"><a name=
"Page_54" id="Page_54">-54-</a></span> át felmegyek a kastélyba,
ott most a bolondok sokan barátcsuhában játszanak komédiát,
elvegyülök közéjük s úgy kereslek föl.</p>
<p>Az ifju észrevette azt a rémtekintetet, a mi e szavai alatt a
leány arczát elfagyasztá. Magdolna erőszakosan ragadta meg az ifju
két kezét.</p>
<p>– Mi lelt? kérdé az.</p>
<p>A leány nem mondta meg. Arra gondolt, hogy ha e kedves ifju
éjjel az udvaron keresztül akart volna menni a kastélyig, a
fenevadak összetépték volna. De nem akarta azt neki elmondani, hogy
meg ne rémítse azzal a gondolattal, hogy neki, a gyönge leánynak
is, épen olyan veszélyek közt kell mindannyiszor a templomig
eljönni.</p>
<p>– Arra gondoltam, szólt szenveteg mosolyra kényszerítve arczát,
hogy miként jöhettél volna ki ebből a templomból, ha ennek az
ajtaját zárva találod?</p>
<p>– Tudom bizonyosan, hogy ennek a templomnak az ajtaja soha sincs
zárva. Atyád parancsolta meg, hogy mindig nyitva hagyják. Szomorú
története van e templom minden zugának. Legszomorúbb az
ajtajának.</p>
<p>– Te ismered azt?</p>
<p>– Ezt is a lelkem kinzójától hallottam elmesélni. Jobb lesz, ha
nem tudod meg. Elég neked a magad boldogtalansága.</p>
<p>– Kérlek, mondd el nekem. Az, hogy más még többet szenvedett,
nekem vigasztalás. Ki volt az?</p>
<p>– Nénéd, Zsófia.</p>
<p>– Emlékezem rá. Szép sugár alak volt, nagy sötét szemeit mintha
most is látnám, piros arczát de sokszor megczirógattam a kezemmel,
mikor ölébe vett, kis ölbeli babát. Aztán megint arra emlékezem,
mikor a ravatalon feküdt, olyan hideg volt a kezemnek, mikor
márványfehér arczát végig simítottam.</p>
<p>– Ott nyugszik, szólt az ifju a falra mutatva, a melyen két
egymás mellett levő márványlap látszott, egy nagyobb, egy kisebb,
az egyiken egy nagy kereszt, a másikon egy <span class=
"pagenum"><a name="Page_55" id="Page_55">-55-</a></span> kicsiny,
azután az évszám; a kisebbiken egy évvel több; s azonkivül semmi
felirás.</p>
<p>– S miért nincs rajta se név, se sirirat? kérdé Magdolna
bámulva.</p>
<p>– Ketten vannak ott, felelt rá az ifju: az anya és gyermeke.</p>
<p>– S miért nincs odavésve a nevük?</p>
<p>– Mert nem volt nekik nevük.</p>
<p>– Nem értem.</p>
<p>– Ne is értsd meg. Gyász ez. Ők is szerették egymást, még
erősebben, mint mi ketten. Ők is szenvedtek, még többet, mint mi
ketten. Atyád az ő szerelmüket is széttépte irgalom nélkül. Inkább
befogadta vendégül a házába a szégyent, mint annak a vőnek a
násznépét, a ki neki nem tetszett. Leánya meghalt azon a napon, a
melyen egy megátkozott gyermeknek életet adott. Ide temették el a
kriptába. A gyermek egy év mulva utána kivánkozott az anyjának. Az
is meghalt s ide akarták tenni az anyja mellé. A templomajtó, a mi
az anya temetése óta nem volt nyitva, feltárult s a belépő apa
belebotlott a leánya holttestébe. A szerencsétlen nőt tetszhalottul
temették el; a kriptában fölébredt, kivánszorgott koporsójából, de
a templomajtót nem birta fölnyitni s ott halt meg a küszöbön.</p>
<p>– Irtóztató! rebegé összeborzadva a leány s rémtekintettel
pillantva féloldalt a két névtelen kőre.</p>
<p>– Ezért nincs név a két emlékkövön, mondá a szerzetes. S azóta
nem engedi Likavay Gráczián bezárni ezt a templomajtót soha.</p>
<p>– Siessünk innen, suttogá a leány, most már reszketett e
helyen.</p>
<p>– Eljösz úrnapján éjfélben ismét ide? kérdé Páter Péter.</p>
<p>– Eljövök; de siess innen elébb. – Kezet szorítottak s
elváltak.</p>
<p>Páter Péternek elébb el kellett távozni az oltár rejtekén
<span class="pagenum"><a name="Page_56" id=
"Page_56">-56-</a></span> keresztül. Szent Antal képe rémeivel
együtt visszafoglalta a helyét; egyideig még világított arcza körül
a gloria a mögötte levő szövétnektől, – a toronyban ismét
megkondult a kis harang, – titkos óramü kötötte azt össze a rejtett
bejárattal: mikor azon át közelített valaki, a harangot
megkondította a gépezet, jelt adva a kastélyban levőknek, mikor még
azt a husziták lakták, hogy Madocsányból jő valaki az alagúton át.
Mikor a harang elhallgatott, az oltárkép is elsötétült; éjfél után
két óra volt, künn a kakasok szóltak; a leány félő tekintettel
nézett hol a háta mögé, hol a lába alá, mig elért a templom
ajtajáig: nem jön-e utána Zsófi nénje? nem akad-e bele a lába
halotti köntösébe? Pedig odakünn még nagyobb rém várt reá; az egyik
medve ott feküdt a küszöbön keresztül. Az már aludt, csak
bátorságának kellett lenni, hogy keresztül lépjen rajta; hanem a
másik ébren volt s nagy mérgesen rágcsált egy csupasz
csülökcsonton, a mit a fogával nem birt megőrölni.</p>
<p>– Isten segíts! sohajtja a leány s elfutott a fenevad mellett,
odahajtva elé kötényéből a mézes pogácsákat.</p>
<p>S a két vad nem bántotta őt, a csemegének esett, azon osztozott
meg: engedte a leányt a kastélyba visszamenekülni.</p>
<p>Pedig bizony sokkal jobban tesz vele, ha akkor rögtön összetépi,
még akkor lett volna belőle igen szép szent és martyr a
mennyországban.</p>
<h2>VENUS ÉS FIA.</h2>
<p>Idalia volt a keresztneve a madocsányi kastély úrhölgyének,
Venus mellékneve. Ehhez hasonló név még fordul elő a keresztyén
naptárban, s ez országban eléggé szokásos.</p>
<p>Ezzel a névvel együtt már a keresztvizben valami végzetes
megkötés lett e nő fejére kitöltve. (Megkötésnek <span class=
"pagenum"><a name="Page_57" id="Page_57">-57-</a></span> nevezik az
idegen varázst.) A nő nemcsak azt tudta, hogy névtársának a
szépségét örökölte; de annak a belső tulajdonait is. A mig
szeretett, azt tette őrült szenvedélylyel; de ha megszünt szeretni,
akkor már gyülölt is: és gyülölete emberölő volt. Venus homicida!
Nála a szenvedély nem hült le, csak lángot változtatott. A kit
azzal körülölelt, annak meg kellett abban égni; vagy így, vagy
úgy.</p>
<p>Korán ment férjhez s szive választása szerint. Férje délczeg
dalia volt, mikor elvette, összeroskadt aggastyán, mikor özvegyen
hagyta. Pedig csak nyolcz esztendő esett közbe. Azt mondják, hogy
agyonitta magát: talán bűvital is vegyült bora közé.</p>
<p>Idalia asszony annyira bele képzelte magát abba a mámorító
olympi életbe, a mihez a neve adott neki jogot, hogy újszülött fiát
Cupidónak kereszteltette. A jámbor tót pappal elhitették, hogy az
csak Kupának a gyermekitett neve, a ki pedig (köztudomás szerint)
valóságos nemzeti keresztyén szent és vértanú volt. Tehát együtt
volt a háznál Venus és Cupido.</p>
<p>Majomként szerette azt a gyermeket. Annak minden szabad volt.
Még szerelmes kalandjaiban sem hagyta el magától. Több olyan esetre
emlékezett már a gyermek, a mikor a vágtató paripa hátán hárman
ültek a nyeregben: a lovag, az anya, meg ő. Idalia asszony nem
egyszer szökött el a férjétől, de mindannyiszor megint csak
visszahizelegte magát.</p>
<p>Csorbai Tihamér volt a legutolsó szenvedélye. Mert viszonozatlan
maradt, azért volt a legőrületesebb. Rontott-bontott mindent, a mit
kettőjök között akadályul talált. – Vérnek kellett folyni, hogy
Tihamért régi kedvesétől elszakítsa, a férjnek el kellett menni a
föld alá, hogy Tihamért magához köthesse. S ime az egész terv kárba
veszett. Megtalálta Tihamért, mint Páter Pétert.</p>
<p>Az ő házának állandó vendége, otthonos lakója lett az imádott
ifju, és tőle még is távolabb esett mint valaha. <span class=
"pagenum"><a name="Page_58" id="Page_58">-58-</a></span> Nem a föld
országai feküdtek közöttük; hanem a menny országa.</p>
<p>Mennyi lázadást tervezett e felhevült agy a gyülölt mennyország
ellen!</p>
<p>Késő esteli órákban, a meleg nyári csillagos éjeken, hangzottak
fel az asceta földszinti szobájából a szomorú zsolozsmák, mikkel az
az eget ostromolta: «A mélységből kiálték Hozzád Uram!» – «A
haragnak ama napja, a századot elhamvasztja.» – «Por minden világi
dicsőség.» – És ugyanakkor, a kastély erkélyén ülve pengette
hárfáját a ház asszonya s dalolta azokat a csábitó dalokat, a mik
az élő lélek minden titkait kibeszélik. A dal van teremtve a
szerelemvallomásra. Hallja-e ő azokat? Kell neki hallani.
Megkövült-e szivében minden érzés, hogy fel nem olvad tőlük?</p>
<hr class="tb" />
<p>– Ülj ide az ágyam szélére, Páter Péter, suttog a gyermek,
álomkerülte fekhelyén nyűgösködve. Mondok neked valamit. Tégedet
vagy az ördögök hoztak ehhez a házhoz, vagy a Jók.</p>
<p>– Miért? gyermekem.</p>
<p>– A míg te ide nem jöttél, engemet az anyám nagyon szeretett.
Nem volt más nevem előtte mint «te gyémánt, te rubint, te szentem,
galambom, angyalkám!» Ha az ölébe kaphatott, egész a kis körmöm
hegyéig végig csókolgatott.</p>
<p>A mit kértem tőle, mindent ideadott, ha nem adta gyorsan, a
haját czibáltam; akkor is nevetett, akkor is megcsókolt: soha még
csak görbén sem nézett rám. A mióta pedig te idejöttél, nem vagyok
már neki kedves. Kezdte azon, hogy pofonvert, megrugdalt: nem
vagyok már neki se gyémántos, se aranyos, hanem «te kölyök; te
libucz, te rusnya béka!» Mikor meglát olyan képet csinál rám, hogy
elszaladok tőle; ha szépen kérek valamit, a nyelvét ölti ki rám; ha
csak egy kicsit is hibázok, korbácscsal kerget, virgácscsal
fenyeget, s ha meg akarom csókolni, <span class="pagenum"><a name=
"Page_59" id="Page_59">-59-</a></span> rám fúj mint a macska. –
Ezért gondolom én azt, hogy tégedet az ördögök hoztak ide, Páter
Péter.</p>
<p>A barát nem felelt rá semmit, csak a kezével simogatta a gyermek
fejét.</p>
<p>Az pedig tovább fecsegett.</p>
<p>– Hanem azután meg, ha azt veszem, hogy te mily hűséges vagy
hozzám, hogy nem engedsz az anyámnak ütni, verni; mikor szid
kimentegetsz, a korbácsot megfogod a kezében, ha hibát csinálok,
nem árulsz be neki érte, ha haragszik rám, szép szókkal
kiengesztelgeted; te soha sem bántasz, soha sem haragszol, csak
mindig szépen kérsz, szeliden integetsz, hát akkor megint azt
gondolom, hogy talán mégis a Jók hoztak téged ehhez a házhoz, Páter
Péter.</p>
<p>A barát kezei közé vette a gyermek hideg kezét, úgy
melengeté.</p>
<p>– Lásd csak, tegnapelőtt nagyon szépen kértem, vegyen az ölébe.
Nagyon fáj a fejem; egyszer csókolja meg; majd egybe elmúlik. Jaj,
dehogy tette meg! Jól összebestézett. Azt mondta, azért fáj, mert
sok éretlen baraczkot, meg mézes bábot ettem. Pedig hiszen azt a
mézes bábot, a mit te hoztál nekem bucsufiába, elvette tőlem, bele
sem hagyott kóstolni, oda adta a Zsoli kutyájának. Hát már aztán
hogy ne fakadtam volna sirva. Arra még jobban haragba jött; olyan
képet csinált rám, mint a frajjára szokott, ha megrántja a haját,
mikor fésüli, vagy a hajdura, ha leönti a ruháját mártással; s
mikor letérdeltem eléje, úgy kértem, hogy ne haragudjék, kirántott
a fejkötőjéből egy bogláros tűt, azt ökölre fogta, úgy fenyegetett
meg. A fogait is összecsikorgatta. «Te! fattyú! Ha te nem volnál a
világon!» Megijedtem, hogy meg akar őlni. Szépen kértem, hogy tűzze
vissza kontyába azt a hosszu tűt. – «No no! Csak te imádkozz
Istenhez; mert bizony úgy jársz, mint a csejtevári gyerekek. Eredj
csak: meséltesd el magadnak a bolonddal, mért sirnak a lelkek
Csejtervárban éjjel?» – Tegnap este, <span class="pagenum"><a name=
"Page_60" id="Page_60">-60-</a></span> mikor lefeküdtem, te pedig
még elébb a benyilóban énekelted a zsolozsmákat, addig kértem a
bolondot, hogy mesélje el a csejtevári gyerekek történetét, a míg
ráállt, hogy elmondja.</p>
<p>A gyermek még most is reszketett, a fogai vaczogtak.</p>
<p>– Hajolj ide hozzám közel, hogy meg ne hallja valaki: nem merem
fennhangon elmondani. Hát – a Csejtevárban lakott egy szép asszony,
özvegy asszony, volt neki két kis fia, akkorák mint én,
ikergyerekek, együtt jöttek a világra, mindig együtt is játszottak.
A csejtevári szépasszony azután beleszeretett egy deli leventébe, a
ki sokat járt fel a várba, azt akarta, hogy vegye őtet feleségül.
Egyszer aztán azt mondta neki a levente, hogy el is venné, ha «négy
szem nem állna ellent». A szép asszony nem gondolt mást, mint hogy
a lovag a két kicsi gyermeket érti, hát nem akarja elvenni a szép
asszonyt, mert annak két kis fia van már az első urától. No hát –
egyet gondolt a szép asszony, s kettő lett belőle. Felhivatta a két
kis gyerek vén dajkáját Dorkó asszonyt s azt mondta neki: «Fogd ezt
a két bogláros tűt», azzal kihuzta fejkötőjéből a két hosszú nagy
arany tűt, – eredj vidd el magaddal a két gyermeket játszadozni az
erdőbe. Mikor eleget játszottak, elfáradtak, vedd az öledbe a
fejeiket, aztán mikor elalusznak, egyet-egyet e nagy tűkből szurj
keresztűl a fejük lágyán. Ne mondja többet a deli levente, hogy
négy szem áll ellent szerelmünknek. – Csak úgy tett a rosz vén
Dorkó, a hogy az asszonya mondta: kivitte a két kis fiút magával a
nagy erdőbe játszadozni, végig várta, míg jól kijátszták magukat,
akkor odavette őket az ölébe, addig mesélt nekik Tündér Ilonáról, a
míg elaludtak, akkor aztán vette azt a hosszú nagy tűt s beleszúrta
az egyiknek a fejébe: mindjárt meghalt. De a másik felébredt a kis
testvére sikoltására s mikor látta, hogy mit tett azzal a vén
Dorkó, elkezdett neki szépen könyörögni: hogy őtet ne szurja meg
azzal a nagy tűvel, igért neki szép kapcsos palástot, hintót,
lovat, egész telket, <span class="pagenum"><a name="Page_61" id=
"Page_61">-61-</a></span> ha nem bántja. Azt is mondta: neked adom
Csejte váram, ha megnövök s enyim lesz. De nem hajtott a rossz vén
dajka semmiféle könyörgésre, annak is fejébe szurta a bogláros nagy
arany tűt, az is meghalt. Ott is hagyta mind a kettőt, mély
erdőben, betakarta falevéllel, kakukmadár elharangozta, fülemülék
elsiratták mind a kettőt. Az nap megjött a deli levente a szép
asszonyhoz fel a várba. A szép asszony nagy örömmel mondta neki:
nem áll már négy szem ellent, ott kinn van már a két gyermek,
falevéllel betakarva, kakukmadár az elharangozója, fülemile az
elsiratója, mostan már elvehetsz engem! – A deli levente inkább
felháborodott e szóra. Jaj, szép asszony, özvegy asszony, nem a két
gyermek szemét értettem én, hanem a mi saját négy szemünket, azok
állnak ellent, hogy mi egymást szerethessük. S úgy elfutott abból a
várból, hogy soha sem tért vissza többet. Azóta sírnak a lelkek
minden éjjel Csejte várban. – Úgy-e igaz volt az Páter Péter?</p>
<p>– Bolond agyából került bolond mese: Ne hidd el fiacskám.</p>
<p>– De elhiszem. Mert én láttam azt a szép asszonyt. Nem álmodtam:
ott jött reám. Karikában forogtak a szemei. Két vége a szájának
lefelé görbült, a fogai összecsattogtak, a haja szétborzadt a
fején, a mint a főkötője félre csuszott rajta, azt a tűt épen úgy
fogta az öklébe, már éreztem is a hegyét a fejem lágyán.</p>
<p>– Ne gondolj rá. Ne képzelődjél.</p>
<p>A gyermek mindkét kezével magához szorítá a barát kezét.</p>
<p>– Ugy-e nem hagysz? Ugy-e nem engeded azt meg?</p>
<p>– Ne félj, fiam, mindig ott leszek melletted. Senki sem bánt. Én
oltalmazlak.</p>
<p>– De hát mért is nem szereted? Az én két szemem nem áll ellent.
Hányszor futottunk el ettől a háztól együtt lovon. Én az anyám
ölében, ő meg a lovagéban. Soha el nem hagyott volna magától. Mikor
aztán visszajöttünk <span class="pagenum"><a name="Page_62" id=
"Page_62">-62-</a></span> megint hintóban, az egész úton csókjaival
dédelgetett, könyeivel áztatgatott, édesének nevezett, s mikor az
atyám elé kerültünk, engemet tartott maga elé, én könyörögtem a
haragos embernek, hogy ne húzza ki rá a kardot, én czirógattam meg
az orczáját, hogy ne legyen olyan haragos, míg kibékült. Én nem
vétettem neki soha. Hát most mért haragszik úgy rám? Mért, mert te
nem szereted. De: hát szeresd. Dobd le azt a barátcsuhát. Voltál te
már deli lovag. Légy az megint. Vedd az anyám feleségül. Légy nekem
igazi apám. Tégy úgy, a hogy ő akarja. Szeresd, szeresd. Akkor
olyan jó asszony ő, mint lépes méz, olyan szép, mint egy tündér. De
ha nem szeretik, akkor olyan keserű, mint az epe, s olyan rút, mint
egy boszorkány. Szeresd hát! Szeresd hát!</p>
<p>Páter Péter addig csititotta a felhevült képzelődésű gyermeket,
a míg elaltatá.</p>
<p>A hárfahangok s a forró szerelmi dal ömlengései még akkor is
révedeztek az éjjeli csendben.</p>
<p>Páter Péter felháborodott szívvel hagyta ott a gyermek szobáját,
s végig sietett a csendes termeken, egész az erkélyig, a hol Idalia
panaszolta szivének baját a füveknek és csillagoknak.</p>
<p>Lépteinek kemény zajára felrezzent a nő ábrándozásaiból s
rábámult meglepetéssel, midőn őt maga előtt látta.</p>
<p>Páter Péter megfogta a nő kezét s bevonta őt a szobába.</p>
<p>Idaliának hevesen kezdett dobogni a szíve: azt hitte, hogy ez a
kéz, melyet most a vállára tesznek, őt most oda fogja vonni arra a
kebelre, mely eddig csupa jég volt, de végre felolvadt az ő szive
vulkán-tüzétől.</p>
<p>– Le, térdre! – monda a férfi. Valld meg bűnödet azonnal.</p>
<p>– Micsoda bűnömet, a mit még nem tudnál? rebegé a nő akaratlanúl
térdre rogyva a férfi vaskezének nyomása alatt.</p>
<p>– Azt a bűnödet, a minek nincsen még neve! A mit <span class=
"pagenum"><a name="Page_63" id="Page_63">-63-</a></span> még csak a
szívedben hordasz. A szörnyeteget meg kell ölni, mikor még az anyja
méhében van, mint gondolat. Mire gondolsz?</p>
<p>A nő hallgatott egy ideig s ellenmondásokra, furfangokra
gondolt; azután csak megtörte magát s csendes hangon mondá:</p>
<p>– Arra, hogy megölöm a gyermekemet!</p>
<p>– Átkozott a szív, a miben ilyen gondolat születhetik.</p>
<p>– Ha az én szívem anyja ennek a szörnyetegnek, úgy a te szíved
annak az apja. Ilyen ördögök fogamzanak akkor, mikor a tűz és a jég
összetalálkozik.</p>
<p>– Gondolsz-e Istenre és a túlvilágra?</p>
<p>– Ne beszélj nekem se Istenről, se túlvilágról. Ha ott leszek
előtte, ha szemtűl szembe állok, megmondom: én vagyok: úgy tettem.
Adtál volna hideg vért: lettem volna béka; meleg vért adtál: voltam
ember. – Alkottál volna férfinak, lettem volna Kain; asszonynak
alkottál: voltam Éva. Te teremtetted a női szívet ilyennek, te
hívtad életre az indulatokat, te adtad a mágnest a szemnek, a
varázst az ajknak; te küldöd a gondolatokat az ébrenlevőknek, az
alvónak az álmokat, s most el akarod itélni a saját alkotásodat
kihallgatatlanul? Ha teremtőm vagy, ilyennek teremtél, ha
mindentudó vagy, előre tudtad azt!</p>
<p>– Asszony! ne káromold az Istent!</p>
<p>– Hát igazat mondani káromkodás ő előtte? Mi az én bűnöm? Az,
hogy szeretek? Az, hogy téged szeretlek? Hát mije vagy te az
Istennek, hogy úgy körül légy véve a lesújtó villámtűztől?
arkangyala vagy? kherubinja? Ne fordulj félre tőlem. Nem
szidalmazlak. Se téged, se a szenteket. Se az Istent. Nem a
sátántól tanultam én ezeket. Keresztül olvastam azt a nagy könyvet,
a mit ti szentirásnak neveztek, végtül végig. Kerestem benne, hol
van az megirva, hogy egy nőnek szeretni vétek? Nem találtam sehol.
Ezt nem mondták sem a próféták, sem az evangelisták sehol. – Ember
találta ki azt a rémeszmét, hogy legyenek emberek, a kiknek
szeretni nem szabad. Egy <span class="pagenum"><a name="Page_64"
id="Page_64">-64-</a></span> köntös elég rá: a ki azt felvette, az
alatt nem szabad dobogni a szivének. Hát ez nem lázadás Isten
ellen? Hát ez nem emberölés? Lassu meggyilkolása az Isten
képmásának. Hát tesznek ennél rosszabbat a méregkeverők, a kik
olyan szereket adnak be áldozataiknak, a miktől azok lassan
sorvadnak el? – S nincsenek-e emberek, a kik ennek az ellenmérgét
feltalálták? Nem tudod talán. Hiszen a milyen könnyű fölvenni ezt a
gyászcsuhát, ezt az élő testen hordozott koporsót, olyan könnyű azt
le is vetni. – Ne fuss el! maradj itt! hallgass rám! Vedd úgy, hogy
bűnöm van, a mit meggyónok. Hiszen nem akarok ölni, hanem halottat
feltámasztani s az csak elég nagy bűn. Te! Én halottam! Százszor
megsiratottam! Engedd meg, hogy kikönyörögjelek hideg kriptádból!
Hallgass rám! Elmegyünk innen. Ki Erdélybe, a hol a magyar hit
uralkodik. Kitérünk a protestans vallásra. Hiszen olyan sokan
követik azt; az ország egy harmadrésze protestans, csak nem juthat
az mind kárhozatra. Ott nem üldözhet bennünket senki. Nézd, a két
vasláda mind kincsekkel van teli. Ott is úri módon élünk: pompa,
vigasság, mámor között, a mihez szokva voltál, mikor még úri
birtokodat át nem adtad a jezsuitáknak. Kinevetjük a világot! –
vagy ha te neked jobban tetszik, szegényen, istenesen élni: azt sem
bánom; elmegyek veled a legszegényebb faluba, a hol kakasos torony
van: te lészsz ott kálvinista predikátor, rektor vagy lévita.
Leszek hűséges feleséged. Mosogatok, főzök, vásznat szövök,
nyomorgom! – Istenfélő leszek, számat megtartóztatom gonosz
szavaktól, megtanulom a zsoltárokat. Ha visszafeleselek,
megverhetsz, bezárhatsz, koplaltathatsz. Hived maradok. – Oh szállj
ki ebből a te halotti köntösödből!</p>
<p>Nagy volt a kisértés. A szenvedély és a szenvedés mikor egy
csábbá olvadt össze, halott szive legyen az, mely annak ellent tud
állni. Hanem az ifjúnak talizmánja volt, az a másik arcz ott a
Vágon túl. Maga a barátruha még nem védte volna meg szivét a
nyilaktól; ascetai fogadalom, <span class="pagenum"><a name=
"Page_65" id="Page_65">-65-</a></span> szent chrysma mind gyönge
fegyver lett volna e bűbájos tündér varázslata ellenében, a
mitosini kedves szenvedő arcza állt kettőjük között, mint egy ég. A
napsugár hasztalan ostromolja a havas jégcsúcsát, az már az égben
van, s az ég hideg. Tihamér ott hagyta szivét a mitosini oltár
alatt; nem lehetett arra rátalálni.</p>
<p>– Térj magadhoz, szegény bűnös asszony! szólt gyóntatói
szelidséggel. Isten megbocsájt neked lázadó gondolataidért, s
megszabadít a megszálló rossz szellemtől. Tanulj imádkozni.</p>
<p>– Nem tanulok! kiálta fel indulatosan a hölgy. Mikor te a
liturgiát mondod a misén, magamban mindig azt mondom: nem igaz, nem
igaz, nem igaz! Mikor te a szűz anya magasztalását énekled, én
magamban azt dúdolom: «engem szeress, ne anyádat!» Te vagy az
életem, te vagy a halálom. Te vagy az ördögöm, te vagy a bálványom.
Ha üdvezíteni akarsz, üdvezíts ezen a világon. A másvilágon aztán
elkárhozom én te helyetted is.</p>
<p>– No hát kezdd el a kárhozatot még ezen a világon! szólt Páter
Péter, egészen kikelve remetei nyugalmából. Mert ha igaz az, hogy
te tudsz egy embert így szeretni, hogy azért az egész világot
elvesd magadtól, hogy azért még a másvilági üdvedről is lemondj,
úgy bizony a pokol kínszenvedése lesz rád nézve látnod mindennap
azt az embert előtted, élő-halott képében járni kelni, nappali
kisértet gyanánt, egy fantomot eleven testtel; és tudnod azt, hogy
ezt az embert te ölted meg, te adtad rá ezt a halotti köntöst, te
zártad rá a kriptaajtót, s nincs erőszak, nincs imádság, nincs
ördöngős varázs, a mivel őt fel tudd támasztani többé. Te öltél
meg, a te halottad vagyok! Sirból feljáró rémed vagyok! Isten
büntetése vagyok!</p>
<p>A nő vonaglott a földön s mezitelen karját harapdálta
fogaival.</p>
<p>– Mikor ide küldtek hozzád, folytatá Páter Péter, arra kértem a
perjelt, küldjön inkább Köves-Arábiába a vad drúzok közé, mint a te
házadba. Csak két választást <span class="pagenum"><a name=
"Page_66" id="Page_66">-66-</a></span> hagyott. Vagy a spanyol
szent inquisitio torturáinál segédnek lennem; vagy idejönnöm. Én
választottam. Inkább én legyek torturázva, mint én kinozzak mást.
Pedig hidd el nekem, hogy a kit a forró olajjal öntözgetnek, az nem
szenved olyan kínt, mint mikor engem a te forró lehelleted érint, s
a spanyol csizma nem zúzza úgy össze az áldozat csontjait, mint a
hogy összezúzza az én lelkemet a te átkozott szenvedélyed. De mégis
idejöttem, tudva azt, hogy így fogsz üldözni rettenetes
szerelmeddel, s itt maradok, tudva azt, hogy majd öldökölni fogsz
nem soká még rettenetesebb gyűlőleteddel; a te házad az én kinzó
kamarám. Azért vagyok itt, hogy végig szenvedjek benne.</p>
<p>A nő dermedten, mozdulatlanul terült végig a hideg
márványon.</p>
<p>– Bocsásson meg neked Isten: suttogá az ifju; – megbocsátok én;
– csak te magad tudj magadnak megbocsátani.</p>
<p>Azzal fölemelte őt a földről s kényszeríté őt két vállánál fogva
erős kezeivel, egyenesen állni és a szemébe nézni.</p>
<p>– Végül tudd meg azt tőlem, hogy én azt a miért ide küldve
vagyok, meg is tartom. Fiadat megóvom, megőrzöm, jóra nevelem.
Senki ő vele gonoszat ne próbáljon tenni. A bolondot elüzöm
mellőle, és több rémmesékkel a gyermek álmait megmérgezni nem
engedem. Te megtagadtad őt, én felfogadom, s ezentúl az én fiam
lesz, és többet őt soha te hozzád közel nem bocsátom. Bevárom, hogy
tedd a lelki apjával is azt, a mit a testi apjával tettél.</p>
<p>Azzal elereszté a nő vállait s eltávozott a teremből.</p>
<p>Idalia egy perczig ott állt, mint egy élő szobor: fehér éji
köntösében, végig omló hullámos haja meztelen karjait eltakarta;
azután izenkint összeroskadt, s aztán nyöszörögve, mint egy halálra
sebesült vadállat vonszolta magát a falig, ott talált valami
zsámolyt, a mire lehajtsa a fejét. Hideg márványkő volt az. Megholt
férje álló szobrának a talapja. Az talán csillapitá homloka
lángját. <span class="pagenum"><a name="Page_67" id=
"Page_67">-67-</a></span></p>
<p>Páter Péter pedig visszatért az elhagyott lakrészbe s úgy
találta, hogy a gyermek most is azon a helyen aluszik, a hol
hagyta: csendes, mosolygó álma van.</p>
<h2>A PÜSPÖK LAKODALMÁN.</h2>
<p>Történt ez időben Magyarországon, hogy egy püspök megházasodott.
Olyan rendkívüli eset ez a papi nőtlenség behozatala óta, hogy
párját hiába keressük a krónikákban.</p>
<p>Thurzó Imre, nyitrai püspök volt az, a kivel az a csoda megesett
s történetét megörökíté pergamen, márvány és az emberi emlékezet. A
magyar felvidéken a Vág mentén minden háznál őrzik ezt a
szájhagyományt.</p>
<p>Thurzó Imre utolsó férfi sarja volt annak a hírneves
őscsaládnak, mely Magyarországnak annyi nagy hadvezért s
nádorispánt adott s birtokainak tömege egy kis királyság volt. A
püspökkel el kellett volna enyészni a nevezetes nagy családnak. Ez
pedig országos veszedelemnek tekintődött.</p>
<p>A pápa segített a bajon. Egy bullát adott ki, valóságos bullát,
nem holmi brévét «Sub annulo piscatoris» (a halász gyűrüje alatt: a
mi a brévék pecsétje volt), hanem a valóságos ólom függő pecséttel,
a mit a pápaság czímere ékesít, s a mi (kegyelmi ügyről levén szó
benne) sárga és veres zsinóron csüggött s abban a bullában
dispenzálta Thurzót a coelibatus kötelme alól, oly módon, hogy
megengedtessék a püspöknek megházasodni és e czélból lutheránussá
lenni, ad hoc; tudniillik megengedtetett neki, hogy minden
birtokaiban és méltóságaiban megmaradhasson: hanem a felesége
szobájában, ott hadd legyen lutheránus.</p>
<p>A krónika és a szájhagyomány hozzá teszi, hogy a püspök nagyon
bőséges hasznát vette annak a dispenzácziónak. Egy álló egész
esztendeig tartott a lakodalma a szép Nyáry Krisztinával.
<span class="pagenum"><a name="Page_68" id=
"Page_68">-68-</a></span></p>
<p>Még látható a nagy vendégterem a bittsei várban, a mit a püspök
a menyegzőre építtetett. Maga a várkastély is ott áll még épen,
barokk izlésű mélybevésett szoborművü főbejáratával, körülfutó
folyosói a világ minden hőseinek óriás alakjaival tele festve. A
lakodalmi terem maga szélében, hosszában aligha engedne a budapesti
vigadó nagy termének, s ennek a közepén látható még most is a
hálóterem fülke-oduja. Egy valóságos portale, négy karcsú korinthi
oszlopon nyugvó. Az oszlopokra művészi faragványú inda-diszitmény
kanyarg fel, zöld levelek, szőlők, keleti gyümölcsök, aranyozással,
szines zománczczal ragyogók; a homlokzatán a két családi czímer, s
a kettő között aranybetűkkel egy latin arany mondat, a mi szerető
házastársaknak szól, megszivelendő regulaképen.</p>
<p>E ragyogó fülke nehéz brokát függönye mögött látták az úri
vendégek estéről-estére eltűnni a boldog püspököt, boldog asszonyát
vezetve kezénél fogva, s tust ittak az eltávozó után, mind addig, a
míg egy napon magát az új szülöttet nem hozta elő a karján a boldog
apa, bemutatva azt a lakodalmas seregnek. Az esküvőtől a
keresztelőig ott tartotta a vendégeit.</p>
<p>Ez volt aztán az úr! Ez volt aztán a főpap!</p>
<p>Egy egész esztendeig tartott a lakodalom. Hogy nem fáradtak
bele? Változott a vendégek csoportja. Hiszen egész esztendeig nem
igen hagyhatja el saját úri házát, gazdaságát rendes módbeli ember.
Hanem a vendégek csoportjai váltották fel egymást. Ma jött egy
csata a Mátyusföldről, mulatott egy hétig, mikor az odább ment,
felváltotta a másik a Hegyaljáról, a Bánátból, a távol Alföldről,
még Erdélyből, Lengyelországból, Havasalföldről és Morvából is
jöttek régi jó ismerők, úri nagy családok. Mert a ki abban az
időben lakodalomba ment, egész úri családját, cselédségét, minden
pereputyját magával vitte, hogy is hagyott volna akár kicsiny, akár
nagy gyermeket otthon? Inasa, hajdúja, lovásza, kocsisa,
kengyelfutója, <span class="pagenum"><a name="Page_69" id=
"Page_69">-69-</a></span> udvari bolondja, dajkája, frajja,
nevelője, udvari papja, iródeákja mind vele járt az, s társzekér
vitte előre az asszonyi pompához való nehéz bagázsiát.</p>
<p>Zene is annyiféle volt, a hányféle a vendég. A lengyel urak
elhozták a hires trombitásaikat, az erdélyiek a czigányaikat, a
bánátiak a guszliczásaikat, a morvák a hegedűseiket, a nyiri
pajkosok a csimpolyásaikat, s egyik banda a másikat váltotta fel
asztal fölött és a mindenféle szövevényes táncznál, a mi akkoriban
mind játék és társalgó képlet volt inkább, mint testrázó
ugrabugra.</p>
<p>Míg a fiatalság, a ki hamarább beleún a hosszú étkezésbe, a
terem egyik felében járta a fáklyatánczot, vagy a vánkostánczot, az
alatt a másik részében a teremnek a terített asztal körül hordták
még az inasok, apródok a végtelen étekfogásokat, szakácskönyv volna
azoknak az előszámlálása; ott pattogtak a felköszöntések, a vidám
zajban utat tört magának a fakó poéta latin epithalamiuma, vagy egy
német minnesänger tréfás fescenninája; másfelől külön sátor alatt
mulattak a meglett asszonyságok, s a melyiknek síró csecsemője
volt, odavette, megszoptatta. Más asztal volt megint az úrficskák
számára megterítve egy mellék fülkében, a hol azok jámbor nevelőik
felügyelete mellett traktálóztak, vidám zsivajjal kiáltva a
férfi-lárma és zenebona közé gyermek hangon a visító vivátot az
asztalfőn ülő házigazdára és asszonyra.</p>
<p>Egy boltozat árnyékában húzódtak meg aztán a minden vidékről
felsereglett barátok, szerzetesek; a kiket idecsődített a híre
annak a nagy eseménynek, hogy egy püspök menyegzőt ül
Magyarországon. Volt ott mindenféle fajta: nagyszombati veres
barát, jászói præmonstratensis, diósgyőri paulinus, szepességi
templomos, johannita, jezsovita, karmelita, mezitlábos fapapucsos
kapuczinus. Azok egy társaságba ültek, s ott pokuláltak in honorem
domini és dominæ. Ezek voltak a legállandóbb vendégek, úgy az órák
mint a napok tekintetében. Számuk csak a szaporodás által
változott. <span class="pagenum"><a name="Page_70" id=
"Page_70">-70-</a></span></p>
<p>De még azonkívül volt egy állhatatos vendége a bittsei
kastélynak, a ki elejitől fogva ott ült a hosszú lakodalomban, mind
egész családjával együtt. Ez volt a mitosini kastély ura Graczián
úr.</p>
<p>Szép leányát is elhozta magával.</p>
<p>Azok az úrhölgyek ott a sátor alatt azt suttogták egymásnak,
hogy azért időz olyan sokáig itten Graczián uram, hogy valamiképen
nem tudná-e valami ifjú úrral a hoppon maradt Magdolna leányát
összeboronálni? Dejszen nem kell azt már félteni, van annak már
derék vőlegénye, a csinos lengyel, Berezovszky. (Ezen aztán
nevettek.) No ha ilyennek teremtette volna az Úr Isten az első
embert, Ádámot, bizony nem szakította volna le Éva anyánk azt a
felpanaszolt almát a fájáról. Pedig, hogy somolyog az öreg vőlegény
a halvány mátkájára, még a szemei is keresztbe állnak tőle! Nem
restell a vén bolond a csámpás lábaival odaállni a tánczos ifjúság
rendi közé, s ott hagyni az ivó asztalt; pedig hogy szomjazza a
bort! De ha még jobban szomjazza a szép Magdolnának egy csókját!
Azt pedig megnyerhetné, csak könyörülne rajta, hogy elvigye a
vánkos tánczba. Akkor ott várhat itélet napig.</p>
<p>A vánkos-táncznak, a hogy az öregek emlékeznek rá, az volt a
sorja, hogy a legdélczegebb ifjú tánczosnak egy selyemvánkost adtak
a kezébe, (ezért selyem-táncznak is szokták nevezni.) Az elébb azt
a földretett vánkost egy magában körüllejtette a zene hangjai
mellett, s azután kezébe véve, kiszemelt a körben ülő ifjú hölgyek
közül egyet, odavitte a vánkost annak a lábai elé s ott térdelt az
előtt, a míg az egy csókkal bűnbánó helyzetéből meg nem váltotta,
azután mind a ketten körüllejtették kézfogás közben a vánkost, a
mikor aztán a hölgy vette azt fel, s viszont ő keresett fel a
leventék közűl egyet, a ki elé letérdeljen egy csók váltságáért s
folytatta azt a tündér lánczolatot tovább. Ilyen módon sok szivesen
adott, vagy örömest eltűrt csók lett kicserélve egy estén a
vánkostáncz <span class="pagenum"><a name="Page_71" id=
"Page_71">-71-</a></span> alatt, gond levén arra is, hogy a nóta ne
végződjék azon, hogy «hej szőke legény, barna lány csókolatlan
maradtál!» A vén Berezovszky is ott dugdosta elő borvirágos
pofáját, a mi úgy ragyogott, mint a napraforgó virága, várva, hogy
majd megtessék valakinek; de biz azon még tisztességes
özvegyasszonyok sem kaptak. Addig pedig, a míg őt valami
asszonyféle bele nem viszi a tánczba, neki sincsen semmi jussa szép
halavány mátkája elé letenni a vánkost, s annak a hófehér orczáján
borostás szájával piros foltot hagyni. Az egész társaság össze volt
esküdve ellene, hogy senki oda ne vigye eléje a vánkost.</p>
<p>S az úrhölgyek ott a sátor alatt azon nevettek minden este, hogy
Gráczián úr a köszvényes lábával, Berezovszky mazúr a kertbe néző
szemeivel, hogy lesik itt hűségesen a vánkos-tánczot.</p>
<p>Hej pedig más valamire lestek azok!</p>
<p class="center">*</p>
<p>A szép Karponay Idalia ama nagy leczke óta egészen
megváltozottnak látszott. Úgy tett, mint a ki valóban megtört,
megadta magát. Egész udvarában alig ismertek rá. Mindenkihez
szelid, leereszkedő volt; elhagyta a káromkodást; alig vette észre
a hibát, kártételt a háznál, holott máskor mindent meglátott a
szeme, s mikor már a nyelve csattant, akkor a tenyere is csattant.
Ellenben minden reggel eljárt a templomba, a misére, s csendesen
ült a nagy családi karszék faragott mennyezete alatt és
ájtatoskodott. Hogy mindez mirevaló volt, azt nem tudta senki.
Talán csak Páter Péter. A jezsovita barátoknak is nagyon megjavult
az állapotja ez idő óta: egyik ajándék a másikat érte.
Virágvasárnapjára épen egy pompás oltárterítővel lepte meg őket,
melyet, úgy mondták, hogy saját kezeivel himezett légyen.</p>
<p>A Cupidó úrfiból is egészen új ember lett Páter Péter
<span class="pagenum"><a name="Page_72" id=
"Page_72">-72-</a></span> kezei alatt. Hallották őtet fenhangon
tanulni könyvből, a helyett, hogy pajkos nótákat dalolt volna; nem
kisértette magát tizenkét kutyával a falun keresztül, uszogatva
azokat rongyos emberekre, hanem szépen kezenfogva sétált a
nevelőjével, s fogadta jámbor «mindörökké ámennel» a
«dicsértesséket». Szegény embereknek tarsolyából filléreket osztott
s vasárnap délelőtt ő ministrált a pontificáló papnak, s nem
vegyített többé kénkövet a tömjén közé a füstölőbe. A körmönfont
káromkodásokat felváltotta latin mondatokkal s kezet csókolt a
nálánál nagyobb embereknek. És ime, ez mind a Páter Péter érdeme
volt; fel is lett jegyezve az ő előnyére a convent előljáróinál s
még a provincialisnak is be lett jelentve ez új papnak ritka
malasztos működése.</p>
<p>Idalia asszony huzamosb idő óta megszünt ostromolni szive
indulataival elvesztett bálványát; a gyermekét pedig egészen annak
a gondjaira bizta; nem látták egymást egyébkor, csupán az
asztalnál.</p>
<p>Összeesett ezzel a megfoghatlan nagy változással az az idő, a
melyet a püspök lakodalma betöltött. A mitosini uraság egész
családostól odament, ott ragadt, s ez idő alatt Páter Péternek nem
volt miért a földalatti rejtekútat lopva felkeresni; otthon
lehetett éjjel nappal a növendéke mellett, a kinek azóta, hogy a
bolondjait távol tartotta tőle, s józan, egészséges életmódhoz
szoktatta az eddigi eszeveszett divatlankodás helyett, egészen
megjött az a rendes álma, a mi gyermekeknek szokott lenni, hogy a
hol leteszik a fejüket, ott ébrednek fel, s alusznak nevető
szájjal.</p>
<p>Vádolta ugyan egy kissé a belső biró, hogy ebbe a nagy
gondoskodásba némi önzés is vegyült: mert az ő rá nézve is
kecsegtető volt, hogy most már nem hált a gyermek szobájában még
Herskó a bohócz is, a ki sokáig ébren tudott maradni, s a míg a
kancsó fenekét meg nem látta, addig a szeme le nem ragadt. Most
azonban nem kellett erre várnia Páter Péternek. A vasárnapi éj
egészen az övé <span class="pagenum"><a name="Page_73" id=
"Page_73">-73-</a></span> volt. A mint Cupidót lefekteté,
siethetett a rejtekút bejáratához, s beszélhetett hosszasan
vigasztalan kedvesével, a ki arája is volt, özvegye is volt.</p>
<p>E bübájos vasárnapéji találkozásoknak azonban egyszerre véget
vetett az egész Likavay család elutazása Thurzó lakodalmára.</p>
<p>Ez utrakelés olyan véletlenül jött, hogy a két szeretőnek össze
sem lehetett beszélni, hogy mihez tartsák magukat?</p>
<p>Tudtak egymásnak izengetni galambpostával, innen is, túl is,
apró levélkékben tudósítva egymást: de ezuttal a postagalamb is
elmaradt Mitosinból; csak a csacska bolondtól tudta meg Páter
Péter, hogy hová utaztak el? a püspök lakodalmára: hogy az el fog
tartani egy egész esztendeig, s az alatt abból annyi lakadalom
lesz, hogy új borig megnyujtja a farsangot. A vendégseregben a hány
hajadon van, az mind menyasszonyfővel távozik el onnan. A búbánatos
Magdolnára is ott vár az ő vőlegénye, a dúsgazdag Berezovszky.</p>
<p>Páter Péter nagyot fohászkodott magában: bárcsak még egyszer
láthatná őt.</p>
<p>Pedig hát papnak nem szabad ilyen tiltott öröm után
felsóhajtani! El is vette a büntetését.</p>
<p>Mert mikor folyvást olyan nyugtalanul vert a szive arra a
gondolatra, hogy vajha még egyszer megláthatná kedvese holdsugaros
arczát, hát egyszer csak megkapta e kivánságára a legmagasabb
placetumot; de nem volt köszönet benne.</p>
<p>Egy napon (lehetett már akkor harmadik hava is a Thurzóék
lakodalmának) azt mondá neki Idalia asszony:</p>
<p>– Páter Péter. Az egész világ ott járt már Bittsén, a püspök
híres lakodalmán: csak még mi nem vettünk részt benne. Pedig anyám
után nekem is rokonom a püspök, azonfelül bérmáló atyám is volt.
Eddig is neheztelhet már reánk, hogy felé sem mentünk. S bizony
igaza is van. Nekem pedig van egy szép igazgyöngy nyaklánczom, a mi
nagyon fog illeni a szép új menyecske nyakára. Azt <span class=
"pagenum"><a name="Page_74" id="Page_74">-74-</a></span> elvigyük
nászajándékul magunkkal, s ott maradunk, a míg ki nem vernek. Te is
eljösz a kis fiúval. Hadd lássa meg az is azt a pompát, a milyent
soha sem lát többet az ő életében.</p>
<p>Igy kapta meg Páter Péter, a miért olyan igen sóhajtozott.</p>
<p>De nem hogy megörült volna ennek, sőt inkább nagyon is elrémült
rajta. Thurzó Imre lakodalmán össze kell majd találkoznia azzal az
egész elhagyott világgal, a melyben nehány év előtt még olyan
nagyon otthon volt. A szenvedés talán változtatott valamit
arczvonásain, meg a hosszú szakál is, a mit lovag korában nem
viselt, s ha a csuklyát homlokára húzta, fél arcza takarva volt
vele. Aztán kinek a szeme akadna meg egy jámbor baráton, a ki
félrehúzza magát egy szögletbe s nem lábatlankodik? A hajdan
ismerős szép hölgyek odább fogják húzni az uszályaikat, hogy hozzá
ne érjenek a csuhájához, s a vidám czimborák akár keresztül
bukjanak benne, még sem veszik észre. Hanem lesz ott egy, a ki
minden bizonynyal meg fogja őt ismerni, s jaj neki, ha
elsápadásával elárulja, hogy ráismert: Magdolna. Csak ezen a helyen
ne találkoznának a szemeik egymással!</p>
<p>Nem lehetett másként tenni. Páter Péternek kisérnie kellett
urasszonyát Bittsére a hirhedett lakodalomra. Az úrhölgy is magával
vitte egész udvartartását. Azt épen úgy fel kellett annak magára
szednie, mint a selyem ruháit és az ékszereit. Egyetlen fiát pedig
épen nem hagyhatta el magától. Az a legfőbb ékszere egy magyar
nőnek. A többi uraságok is magukkal viszik gyermekeiket, s azé a
nagyobb dicsőség, a kinek a fiacskája egy szó hiba nélkül el tudja
mondani a szép köszöntőt, a mire a hopmester betanította, súgás
nélkül.</p>
<p>Az utazó nászsereg szerencsésen érkezett meg Bittsére Liptóból.
Még akkor hat napi út volt odáig, csikorgó télben, rövid napok,
ködös idő mellett.</p>
<p>A bittsei kastélyba késő este érkeztek meg a madocsányi
<span class="pagenum"><a name="Page_75" id=
"Page_75">-75-</a></span> vendégek s az első éj az úti fáradalmak
kipihenésére volt szánva.</p>
<p>Másnap Idália asszony udvarlást tett fiával és Páter Péterrel a
főúri párnál.</p>
<p>Thurzó Imre bámulatos emlékező tehetséggel birt, mikor Páter
Péter nevét hallá, a fölötti bámulatát fejezé ki, hogy ő ilyen nevü
szerzetest soha sem erősített meg a püspöksége alatt, holott
Madocsány az ő diœcésiséhez tartoznék. Páter Péter azt felelé neki,
hogy megerősíttetését a rend provinciálisától nyerte. És ezzel
aztán egészen magára vonta a magyar főúr és főpap neheztelését; a
jezsuita rend provinciálisai sokszor bitorolták a főpapok, sőt maga
a pápa előjogait is. E bemutatás pillanatától kezdve «megjegyzett
ember» lett a bittsei várban Páter Péter. Azt ő csak szerette.
Legalább nem alkalmatlankodott neki senki a barátkozásával. Ott
ülhetett még a többi barátok között is az asztalnál, a nélkül, hogy
valaki jó appetitust kivánt volna neki a lakomához. A jezsuitákat a
többi rend szerzetesei is irigy szemmel nézték.</p>
<p>Csak egy lélek ragaszkodott hozzá, Cupidó úrfi: az aztán ott is
csüggött mindig rajta. A milyen pajkos, szilaj volt a gyermek
addig, a míg az anyai szeretet elkényeztette, oly ijedező és
hunyász lett, a mióta a képzelgését megtöltötték azok a rémképek, a
miket az anyjának fenyegetése s a bolond meséi költöttek fel benne.
El nem lehetett őt csalni a barát csuhája mellől.</p>
<p>Hej pedig de pajkos ficzkó volt még csak ezelőtt egy esztendővel
is! Arról volt nevezetes, hogy a hová az anyja magával hordta
mulatságba, a dévaj urak mindenféle csintalan verseket, nótákat
tanítottak be neki, s aztán mikor együtt volt a hölgytársaság, azt
mondták neki: «no kis Cupido, mondj egy szép verset, danolj el egy
szép nótát», az nem is kérette magát, hanem felugrott az asztalra s
onnan szavalta és danolta el azt a tréfás dolgot, a minek a
hallatára fülig pirultak a hölgyek, némelyik kaczagott rájuk, a
szemérmesebbek elfutottak az asztaltól: <span class=
"pagenum"><a name="Page_76" id="Page_76">-76-</a></span> Idalia
asszony pedig végül az ölébe vette a kis csintalant s csókjaival
jutalmazta. Ennek a virtusnak vége. Nem tud már csintalan dalokat a
kis Cupidó, a mióta Páter Péter a nevelője; ellenben olyan
szégyenlős lett, hogy még csak annak a kis köszöntő versnek az
elmondására sem lehet semmi igérettel és fenyegetéssel rávenni, a
mit odahaza már olyan jól tudott elmondani, mint a
karikacsapás.</p>
<p>«No majd később», azzal vigasztalja magát Idália.</p>
<p>Lesz idő az ottmulatozás alatt; több vele egykorú gyermek van a
násznéppel együtt a kastélyban, majd ha azokkal összebarátkozik,
megjön a bátorsága.</p>
<p>De nem barátkozott össze. Ha egy-egy korabeli fiúval
összetalálkozott, legelébb is azt kérdezte tőle: «te! nem fenyeget
téged az anyád azzal, hogy megöl?» A hozzá való kis leányok közé
pedig épen nem szeretett keveredni: tavaly még kergetőzött velük, s
valamennyit kis feleségének nevezte: most meg egy hajdani kis
ismerőstől, a ki czukorsüteménnyel kinálta meg, azt kérdezte: «hm:
nincs ebben méreg?»</p>
<p>Idália asszony pedig mulatott a vigadókkal. Az özvegyi fátyol
rég leszakadt már a kontyáról; részt vehetett a tánczban. Nem is
unta mellette magát senki: tudta a szót adni, s magát Thurzót is
gyakran megnevetteté csipős ötleteivel. Mikor esténkint belépett a
terembe, pompásnál pompásabb öltözetekben, rögtön udvar támadt
körülötte hízelgő leventékből, a kik közé nem egy szürke üstökű
dalia is keveredett, a kinek volna még kedve két özvegységnek egy
házassággal egyszerre véget vetni.</p>
<p>Csupán egy csoport vendég látszott visszahúzódni mindannyiszor
onnan, a hol Idália asszony megjelent. Ezek voltak a mitosiniak. –
Ha ahhoz az asztalhoz ült le Idália, a hol Graczián volt, az apa
egy szót súgott a leánya fülébe, arra az fölkelt, félre ült,
nemsokára követte Gráczián úr; s utánuk ment a lengyel s a többi
hozzájuk tartozó atyafiság. Idália pedig csak azért is bosszantotta
őket. Akkor volt leghangosabb kedve, mikor Graczián úr <span class=
"pagenum"><a name="Page_77" id="Page_77">-77-</a></span> haragtól
szikrázó szemeibe nézhetett, s kaczér mosolyával kereszttűzbe vette
a lengyel vőlegényt, hogy annak az arcza vörös lett tőle, mint a
sült rák.</p>
<p>Egy este, asztalbontás után, ismét tánczra kerekedett a társaság
virága: az erdélyi czigányok húzták a láb alá valót. Thurzó nejével
együtt ott mulatott még s hagyta mulatni a násznépet; a mulatság
annál zajosabb lett: a borozó asztaloknál áldomásoztak, az
asszonyok mesélgettek, a barátok a fülkében dalolták a kegyes
zsolozsmát.</p>
<div class="poem">
<div class="stanza"><span class="i0">«Vinus, vina,
vinum!<br /></span> <span class="i0">Nomen adjectivum<br /></span>
<span class="i0">Nolo masculinum<br /></span> <span class=
"i0">Sordet foemininum.<br /></span> <span class="i0">Neutrius
vinum<br /></span> <span class="i0">Solum est
divinum!»<br /></span></div>
</div>
<p>Igazán quadrál a nóta is a baráthoz: «ne legyen nőnemű, ne
legyen hímnemű, csak semleges nemű, ilyen az isteni bor!» Neutrius
generis mind a jó bor, mind a jó pap!</p>
<p>A vén Berezovszky most is a tánczosok karéjában őgyelgett. A
mazúrban, fáklyatánczban volt is elég része, a hol toporzékolni,
meg rikkantani szükség; hanem a vánkos tánczból, a hol csókolózni
is szoktak, mindenkor kimaradt. Pedig majd felfalta a szemeivel a
szép Magdolnát.</p>
<p>Két pár szem ügyelt rá. Az egyik onnan a barátok asztalától. Egy
ifjú szerzetes, a ki lehajtott fejét tenyerébe hajtva, szeme elé
húzott csuklyája alól néz ki sovár tekintettel a mulatozó világra,
ölébe hajtva egy alvó gyermeknek a feje; előtte az öblös billikom,
a miből csak szörpölve szopogat néha, inkább hogy kiszáradt
nyelvét, ajkait nedvesítse vele, mint hogy mámorba fojtsa a
lelkét.</p>
<p>A másik pár szem pedig Idáliáé. Még mikor a tánczban forog is,
nem veszti el a szeme elől Berezovszkyt, kiséri annak az epedő
tekintetét Magdolna felé, s odavág a kacsintásával <span class=
"pagenum"><a name="Page_78" id="Page_78">-78-</a></span> a
félrehúzódott Páter Péter után, s egy-egy gúnyvillámot lövell a
dühben forró Gráczián szeme közé. Ő mind a négynek a szivében
olvas, s pokolbeli kedve volna mind a négybe négyféle mérget
önteni. Egyikbe ilyet, a másikba amolyat: ide őrültséget, oda
halálijedelmet, amoda dühöt, szerelemféltést, egynek megvetést,
másnak kétségbeesést, a harmadiknak szégyent: valamennyinek
olthatlan pokolégést.</p>
<p>Páter Péter még a tenyerét is a szeme elé tartja árnyékul, mikor
azt kell néznie, hogy viszik kedvesét a deli ifjak a tánczba.
Némely táncznál csók a váltság. Ártatlan szűz csókot ki venne rossz
néven? Játékszámba ment az hajdani időkben. Senkire sem féltékeny a
délczeg leventék közül; de olyankor a vér forr az ereiben, mikor
azt látja, hogy a vőlegényül szánt kéjvadász hogy kapkod a mellette
ellejtő karcsu alak után, aki tündérkönnyen, szemérmes negéddel
siklik ki ölelési szándéka elől. Hajh, ha most ő volna a leány
tánczosa, milyet ütne a kapkodó kezére! Bekapná tudom, ha szurkos
volna is! Hogy nem tud a tánczosnéjára jobban vigyázni az a kölyök!
Nem is jól járják a tánczot. Mikor még ő ott volt, egész máskép
ment az. Majd megmutatná ő, csak az a kámzsa ne volna rajta.</p>
<p>Még eddig olyan jól félre tudta magát húzni a
vendégsürgés-forgás forrójából, hogy Magdolnával egyszer se
találkozott össze. Arra ugyan akár szemben jöhetett volna, mert az
a pilláit fel nem szokta emelni, a míg meg nem szólítják.</p>
<p>Következett a selyemtáncz.</p>
<p>Soha se tudnám megmondani, hogy miért tánczolták ezt arra a
nótára, hogy: «Zsidó! Zsidó! mi van eladó?» Áll, hogy arra
tánczolták. Ez a gúnyolódó, kihivó, egyhangú melódia volt az, a
mely mellett a selyem vánkos vándorolt a tánczkör egyik oldaláról a
másikra, s e mellett kérték és adták a csókot. Pedig hát a csók nem
eladó, csak cserébeadó. <span class="pagenum"><a name="Page_79" id=
"Page_79">-79-</a></span></p>
<p>A selyem vánkos végre Idália kezébe került. Sokáig kellett rá
várnia, mert a fiatal tánczosoknak az a szokásuk, hogy mindegyik a
szive választottját keresi fel a csókkölcsönért, várnia kellett, a
míg egy fiatal legény válik ki a sorból, aki még nincs
elmátkásodva, s a ki ő rajta nem lát egyebet, mint azt, hogy szép
asszony. Idália megváltotta a térdeplőt. Akkor aztán az volt a
táncz sora, hogy az egyedül maradónak ki kellett állnia a középre,
s míg a zene ütenyére maga körül lejtett, valami olyanformát, minő
a bajadérek táncza, azalatt a szemeivel mustrát tartott a körüle
körben összefogózva rajzó tánczos koszorú fölött, hogy melyiket
válaszsza ki magának.</p>
<p>Előre nevetett magában.</p>
<p>Odavágott a szemével Berezovszkyra, egy olyan bűbájos
kacsintással, hogy annak a két szeme még jobban keresztbe állt tőle
s aztán két csipőjén ringatva deli termetét, oda oldalgott eléje s
ott letette a vánkost.</p>
<p>Ilyenkor felbomlik a kör, s a kiválasztott magára marad.</p>
<p>Berezovszky fülig veres lett az örömtől, szemei ragyogtak, de
nem az eléje térdeplő szép asszony szemébe ragyogtak, hanem az
átellenben álló halavány jegyesre. A bajuszát előre kétfelé törülte
a kétféle csókhoz. Az első csak a felszabadító csók; de a második
lesz majd a lefoglaló.</p>
<p>Magdolna is elérté ezt az ácsingózó tekintetet, s az arcza egész
a homlokáig elpirult miatta.</p>
<p>Páter Péter öklében laposra nyomódott össze az ezüst pohár, s
mind szétömlött belőle a bor az asztalon.</p>
<p>– Quid habes! kiáltának rá a conviva barátok.</p>
<p>Azonban mielőtt Berezovszky odahajolhatott volna Idaliához, hogy
megcsókolja, egyszerre csak ott terem kettőjük között Likavay
Gráczián, s a hosszú mente ujjánál fogva visszarántja a lengyelt
nagy durván.</p>
<p>– Megálljon kegyelmed! Az én jövendőbeli vőm nem csókolhatja meg
ezt az asszonyt itten! <span class="pagenum"><a name="Page_80" id=
"Page_80">-80-</a></span></p>
<p>Idália dühösen ugrott fel térdéről s a kontyára ütött
tenyerével.</p>
<p>– Eb ura a fakó! Vagyok asszonynak olyan asszony, mint a milyen
férfi kegyelmed férfinak!</p>
<p>– Az vagy! özvegyasszony, a ki megölte az urát, s aztán magához
vette a szeretőjét, ott él vele együtt, ott tartja a házánál,
barátnak öltözve. Itt ül most is a drága madár, még a gyereket is
az ölébe adta, hogy hadd szokja meg az apaságát! Hát nem a te
szeretőd ott az a barát la?</p>
<p>Azzal odaugrott a szerzetesek asztalához s lerántotta Páter
Péter fejéről a csuklyát.</p>
<p>– Tessék hát nevetni! Ki hát ez a barát? Csorbai Tihamér! Szép
asszonynak latra, baráti ruhában! Hahaha!</p>
<p>Hahaha! Hahaha! hangzott a rengeteg nagy terem a feltörő
hahotától. Minden ember ráismert egyszerre az eltünt, holtnak
hírlelt Csorbai Tihamérra.</p>
<p>Dehogy halt meg! Beállt szép asszonyt szolgálni.</p>
<p>Páter Péter ott állt az egész kaczagó, csúfolódó vendégsereg
közepett. A széket, a melyen ült, jobbjába ragadta, s ha most azzal
nekivadul, emberhalál lesz itt!</p>
<p>– Petre! hangzott ki a zsivajból Thurzó Imre hatalmas szava. –
Pap vagy-e, vagy lovag?</p>
<p>Az ifjú keze aláhanyatlott e szóra, lehajtá fejét.</p>
<p>– Akkor távozzál innen! Jaj a botránykoztatónak!</p>
<p>Erre a buzdításra a barátok sem voltak restek: hirtelen
leoldották a köteleket a derekaikról s elkezdték a kitaszított
vendéget azokkal agybafőbe verni, szidva őt diákul és görögül.</p>
<p>Páter Péter csak arra ügyelt, hogy a gyermeket ne érje ütés, a
kit csuhájába takargatva vitt ki magával sietve a vendégsereg
közül; azt sem látta, hogy aztán mi történt? Azt sem látta, hogy az
a halavány leányzó hogy akart feléje rohanni? miért? tán, hogy
megvédje? tán hogy szégyenében osztozzék? de apja megragadta őt
durva kézzel s odaveté Berezovszky karjai közé:</p>
<p>– Ottan van a helyed! <span class="pagenum"><a name="Page_81"
id="Page_81">-81-</a></span></p>
<p>Az a másik, az a szép fúria pedig villámló szemekkel, fogairól
felvicsorított ajkakkal állt szembe Grácziánnal, rőt haja
kiszabadult a fejkötő alul, melynek bogláros tűi rengettek a
fején.</p>
<p>– No Likavay Gráczián! Ráemlékezzél erre az éjszakára. Egyszer
már megforgattam a szivedben a kést, megforgatom még másodszor is,
de abba tudom, belehalsz!</p>
<p>Azzal kirohant a teremből, jobbra-balra taszítva, a kik nem
álltak elég gyorsan félre az útjából. Mikor Thurzóék előtt elment,
odafordult nagy dérdurral.</p>
<p>– Köszönöm a vendéglátást, püspök uram, püspökné asszonyom.
Ennyivel vagytok jobbak, mint más!</p>
<p>S fittyet vetett az ujjaival.</p>
<p>Még abban a minutában, késő éjjel elhagyta egész úri
kiséretestül együtt a bittsei várat. Fáklyákkal utaztak odább,
farkasordító kegyetlen téli éjszakában.</p>
<h2>A KISÉRTÉS.</h2>
<p>A nehéz, szántalpakra kötött hintókkal csak nehezen lehetett
haladni a rongált hegyi utakon. Az első etetőnél utólérte a
karavánt egy utánuk vágtató csörgős szán. Az pihenőt sem tartott a
csárdánál, hanem eliszánkolt a hintók mellett. A szánban Gráczián
ült, s mellette az a bundába burkolt nőalak bizonyosan a leánya
volt.</p>
<p>Idália kinézett az üveges hintó ablakán.</p>
<p>– Jó reggelt, szép asszony! kiálta oda Gráczián úr hetykén; –
megyek előre szálláscsinálónak!</p>
<p>Lehetett érteni belőle.</p>
<p>Az utazó társaságnak egy nap csak négy-öt mértföldet lehet
tenni, s úgy ki kell számítani a dolgát, hogy olyan helyre
vergődjék be éjszakára, a hol úri kastélyt talál, a hol magát,
cselédségét, lovait illően el tudják látni.</p>
<p>A vendégszeretet még most is nagyban virágzik ezen a tájon, az
utazót tárt kapu fogadja és teritett asztal és vetett <span class=
"pagenum"><a name="Page_82" id="Page_82">-82-</a></span> ágy és
marasztaló házi gazda. Más alkalmatosság csak a falu végén van; a
rozzant hosztina, a sajtcsináló kopanicsája; ott pedig keserves
dolog a meghálás. A cselédnép a lovakkal egy alomra szorul, az
uraság kuczoroghat egy földszagú izzasztóra fűtött szobában,
faggyúmécs világa mellett, s nem kap más lakomát, mint zabkenyeret
túróval.</p>
<p>Az előre vágtató szán tehát minden kastély kapuját bezárta
Idália uti népe előtt, beharangozva úthosszat az egész vidéket
azzal, a mi az özvegy asszonynyal történt. Idáliának egy ismerőse
udvarára sem lehetett hazatértében behajtatni. Kénytelen volt kinn
maradni pereputyostul a falu végén, a csárdában, vagy még
örömestebb a bális faházában, az erdő közepett s ott tölteni az
éjszakát.</p>
<p>Az egész hosszú téli éjszakát, a földre ágyazott szalmán fekve,
egymás mellett azzal az utitárssal, mint férj és feleség, kettőjük
között az alvó gyermek.</p>
<p>Egymás mellett, mint férj és feleség, a kik pörrel alusznak el,
pörre ébrednek fel. Itt nem menekülhetett el tőle. Végig kellett
hallgatnia keserű panaszait mind.</p>
<p>– Tudsz aludni a szégyen-gyalázattól? Szemedbe mondták: papnak
lator vagy, lovagnak himpellér! Se pap, se lovag. Meggyaláztak
engem annyi ember előtt! Mint egy piaczi czafrangost! Szemembe
vágták, hogy szeretőm vagy, s te ott álltál, mint egy sóbálvány s
sem azt nem mondtad, hogy igaz, sem azt, hogy nem igaz. Néztelek,
hogy ugyan mit fogsz tenni? Melyik szivedtől kérsz tanácsot?
Nézegettél szerteszélylyel. A tánczosok kardjai oda vannak
támogatva a szegletbe, talán felkapsz egyet, ledobod a csuhát, s
azt mondod: «no hát én vagyok Csorbai Tihamér, az meg ott az én
asszonyom, s a ki kettőnk közé mer állni, az meg aztán halál fia!»
Csak nem tetted. Azután nézegettél fel az égre. Vártam, hogy
előállsz ezzel a szóval: «az én nevem Páter Péter. Pap vagyok, papi
hitemre mondom, ez az asszony olyan ártatlan az én szerelmemtől,
hogy ha minden bűntől olyan ment <span class="pagenum"><a name=
"Page_83" id="Page_83">-83-</a></span> volna, olvasva is elmehetne
a szentek között.» Azt sem tetted. Behúztad a nyakad a csuklyád
közé, a mint a püspök rád kiáltott (a felesége viganója mellől) s
aztán tűrted, hogy a többi barátok a kordáikkal agybafőbe
püföljenek. Óh be csúf voltál! Ha igazán szeretőm lettél volna, a
szemed közé köptem volna. A szemedbe mondták: – dehogy a szemedbe!
a hátadnak mondták meg, hogy nem vagy érdemes a papi névre; nem is
vagy pap, soha sem is voltál; ha voltál, kicsapattál; hanem félénk,
gyáva, makutyi katona vagy, a ki eltűri a korbácsütést, mert fél a
kardvágástól.</p>
<p>– Mit akarsz még? Oda akarsz még mászkálni a kereszthez, hogy
még a Krisztus is megrugjon az átszegezett lábával? Végig akarod
magadon poroltatni ezt a barátcsuhát városról városra? Fogadásod
tartja, hogy csúffá tedd magadban a papi rendet, s botránykozás
köve légy, a kitől szétfut a társaság, mikor közéje lépsz, ha
javába tánczol is, s kiszalad a templomból a gyülekezet, mikor a
cathedrában meglát?</p>
<p>Aztán megint.</p>
<p>– Tudsz alunni? Hogy ne tudnál? Hiszen férfi vagy: férfinak
könnyű elnyögni a gyalázatot. De én asszony vagyok, skorpiókon
fekszem. Letépték a fátyolt a fejemről! Letépték, lábbal taposták!
Egy egész ország színe-java előtt tettek világ csúfjává! Krónika
lesz a nevemből. A tót diákok fogják kántálni az ablakok alatt a
gyászhistóriámat. A házaló olajkáros fogja hordani faluról falura
Páter Péter meg a madocsányi urasszony históriáját, képekkel két
dénárért! Minő förtelem! Te csak elbujhatsz a barátkámzsád alá, ott
jó helyen vagy, de hová rejtsem én el magamat? Hogy álljam ki az
emberek tekintetét, ezt a mindennapi ragyaverést az orczámon? Hová
zárjam el magamat, a hol ember rám nem talál? Hol veszítsem el
saját magamat, hogy az se találjon rám többet? Hogy éljek vele,
hogy haljak bele ebbe a tövisbe? Mi gondod rá ugy-e? Hahaha! Azt
mondod: Isten büntetése <span class="pagenum"><a name="Page_84" id=
"Page_84">-84-</a></span> ez rajtam, s megnyugszol benne. Te magad
leimádkozod a litániádat s az alatt elalszol.</p>
<p>Meg-meg ujra!</p>
<p>– Ébren vagy-e már? A kakas kukorít: valahára megvirrad már!
Hosszú éjszaka annak, a ki a szemét le nem hunyhatja. Mért húzodol
olyan messze tőlem? Ne féltsed a csuhádat Potifárnétól. Itt
fekhetel már velem egy szalmán, hozzád se rúgok. Utállak már szivem
szerint. Ha akkora darab kárbunkulus volnál, mint a mekkora lomha
agyagbálvány vagy, a keztyűs kezemet ki nem nyujtanám érted, hogy
fölvegyelek. Tartsd meg a szerelmedet az angyaloknak, vagy
Belzebúbnak: nekem mindegy. Én csak a becsületemet kérem tőled
vissza. Ha becsületes ember vagy, ha keresztyén vagy, tudnod kell,
hogy mi a kötelességed. A milyen nyilván való volt a
meggyaláztatás, olyan istenigazában valónak kell lenni a
helyrehozásnak is. Hallgass ide, aztán gondolj utána egy nagyot. Te
is, én is kitérünk a protestáns hitre. Elmegyünk Sáros-Patakra,
vagy Kolozsvárra, ott ez minden czeremónia nélkül megvan. A hat
heti oktatás sem szükséges hozzá. Akkor aztán megesküszünk. Nem
kell én nekem egyéb, mint a neved. Az a neved, a melyikkel még
becsület jár együtt. Hiszen csak nem akarod tán, hogy Páter
Péternének híjon minden ember? Nem vagy te Thurzó Imre. Annak az
élete párja lehet «püspökné» éjjel-nappal, de «barátné
asszonyom»-nak nem hivatja magát valaki fényes délben. Az én
letépett fátyolomnak az ára a Csorbai Tihamérné kontya. Nem bánom
én aztán, ha szeretsz, – vagy ha mást szeretsz. Meg is szökhetel
tőlem, ha egyszer ki nem állhatsz tovább. Vagy együtt lakhatol
velem, úgy hogy egyikünk az egyik ajtón jár ki, a másikunk a
másikon, s az egyikünk este fekszik le alunni, másikunk reggel,
hogy még csak álmunkban se találkozzunk össze. – Gondold végig a
mit mondtam. Aztán fordulj faltul, s alugyál rá egyet: soká virrad
még meg. Én addig virrasztok. – Nem sokat bánom ám, akármit felelsz
rá. <span class="pagenum"><a name="Page_85" id=
"Page_85">-85-</a></span> Én a magam határozatával készen vagyok.
Püspökök truczczára kitérek a hitből, kálvinista leszek. Férjhez is
megyek ujra. Ha te nem, lesz más. – Kapok moslékra kutyát. – De az
illendőség, a világi tisztesség úgy hozná magával, hogy a ki miatt
elvesztettem a becsületemet, azzal is szerezzem vissza. – De nem
imádkozom ám hozzád többet. Ne félj, nem csúszok-mászok utánad
térdemen, tenyeremen. Elválhatunk azzal a két szóval, hogy te azt
mondod: «Isten hozzád kapubálvány!» én meg azt, hogy «gyöngyház! ha
leszakadsz, lesz más!» – Ha nekem azt feleled, hogy «nem! nem!» hát
akkor «én sem!» Nekem be se jösz a kapumon többet. A küszöbig
eljösz, ott kifizetem a salláriumodat egy esztendőre, egy napra, s
aztán «alá is út, fel is út!» velem egy födél alatt nem fogyasztod
a levegőt! Csucsulj babám! Alugyál még! Anyjuk még ma megfőzi a
rántott levest, holnap nem tudod, ki főz rád?</p>
<p>Páter Péter megrettent erre a szóra. – Ha őt Idália elűzi a
kastélyból rögtön, akkor ő Magdolnával nem találkozhatik többé,
mert az alagut bejárata csupán a kastélyából megközelíthető. Pedig
neki is nehéz tervek forrongtak az agyában. Magdolnával okvetlenűl
beszélnie kellett; a leány el fog jönni a tudvalevő földalatti
rejtekbe s ott várni fog reá vasárnap éjjel.</p>
<p>– Kérlek asszonyom, mondá a nőnek. A mit mondtál, nehéz szó,
hosszú gondolat. Engedj rá két vasárnapot, hogy tanácsot ülhessek
azzal, a ki sorsomat intézi.</p>
<p>Idália azt gondolta, hogy Páter Péter a mindeneknek bölcs
tanácsadóját érti alatta: ő pedig Magdolnát értette.</p>
<p>– Jól van. Várok két vasárnapig. De akkor határozott feleletet
adsz.</p>
<p>– Bizony azt adok.</p>
<p>– Se jobbra, se balra nem ingadozó választ.</p>
<p>– Vagy okos lesz az, vagy bolond lesz; de egészen az lesz, a mi
az egyik a kettő közül.</p>
<p>– Papi hitedre fogadod ezt? <span class="pagenum"><a name=
"Page_86" id="Page_86">-86-</a></span></p>
<p>– Lovagi becsületszavamra fogadom.</p>
<p>Erre a szóra aztán a nő egyszerre sírva fakadt.</p>
<p>A heves zokogásra felébredt a kettőjük között alvó fiucska.</p>
<p>– Miért sírsz anyám? nyöszörgé ijedten.</p>
<p>Idalia hevesen ölelte kebléhez a kérdezőt.</p>
<p>– Téged siratlak te árvám, te szerelmem, te angyalom, egyetlen
kincsem a világon.</p>
<p>S minden hízelgő névhez két annyi csókkal, tíz annyi könynyel
áztatta a gyermek orczáit, szorongatva őt erőszakos két kézzel
dobogó szivéhez.</p>
<p>– Hát szeret már téged – az atyám? rebegé a gyermek, odabujva az
anyja ölébe. Igazán szeret már: hogy megint megcsókolsz,
megölelsz?</p>
<p>– Azt megtudjuk majd nemsokára, suttogá fülébe Idália s aztán
nagyot sóhajtott.</p>
<p>Nemsokára elcsendesült a zokogás hangja, Páter Péter félkönyökre
emelkedve hallgatá az anya és a fia mély álomlihegését és saját
szivének nehéz dobogását.</p>
<p>Künn harmadszor szólt a kakas.</p>
<p>Nem Péter kakasa volt-e az? – Az első Péteré?</p>
<h2>A DINOM-DÁNOM.</h2>
<p>Másnap megérkeztek Madocsányba.</p>
<p>Harmadnap hozzáfogtak a dinom-dánomhoz. Még pihenőt sem adtak
maguknak.</p>
<p>Úgy bizony: a dinom-dánomhoz. Nem záratta be a kapuit a
madocsányi szép hölgy, a hogy az egész úton mondta, nem keresett
sűrű fátyolt a fejére, hogy a világ szeme előtt elrejtse az arczát.
Az az egy eldobott szó «lovagi becsületszavamra!» egészen új lángot
gyujtott a szivében. Mit neki most már a világ? A kik őtet nem
becsülik, ő sem becsüli azokat. Megvetésért megvetés! Nem
vándorolnak világgá a kastélyból, hanem csapra ütik a <span class=
"pagenum"><a name="Page_87" id="Page_87">-87-</a></span> hordókat,
megterítik az asztalt, megfuvatják a trombitát, s a hol terített
asztal, muzsika, jó bor és szép asszony van, akad oda vendég
elég.</p>
<p>Igaz, hogy szemét nép. Egy tisztességes pofa írmagnak se kerül
közé. Talán ugyanaz a kortyondi had, a melyik a mitosini várban
szokott dőzsölni, mikor ott van a dáridó. Ha ugyanazok az alakok,
akkor egyikük sem vethet a másik szemére semmit. A mitosini
kastélyban megszólják a madocsányi kastély asszonyát, a madocsányi
kastélyban a mitosini urat: hizelkednek s isznak az egészségére
annak, a kinek a borát iszszák.</p>
<p>S Páter Péter is együtt mulatoz velük. Nem énekel már
zsolozsmákat éjhosszant, hanem hallgatja a mosdatlan szájak
csintalan beszédét. Bezzeg nem gyalázza itten senki azért, a miért
a bittsei várból kikergették. Nem szégyen az, hanem virtus. Szép
asszony szeretőjének lenni! Annál derekabb, mert nem szabad. Hogyan
is mondja a nóta: «Nem leszek én többé barát! Levetem a
barátcsuhát! Eldobom a könyvecskémet, megölelem menyecskémet!»
Nevetnek itt azon hahotával, s ütögetik a vállát bizalmasan a
feldicsőitettnek, «ne hagyd magad pajtás!» Elfogadják
czimborának.</p>
<p>És ő neki ezt tűrni kell csendesen, és érezni, hogy még van
mélyebb sülyedés is, mint a becsületes emberek társasága által
szidalmaztatni: ez a hitvány embereknek a magasztalása.</p>
<p>Velük tart mindenben. Azt is megteszi, hogy a szép úrnő
czipőjéből áldomást iszik.</p>
<p>– Estenkint ki van világítva lámpákkal a kastély Vág felőli
homlokzata, hogy lássák Mitosinból milyen nagy dáridó van itt. Azt
is megteszik, hogy csörgős szánokra kapnak s fáklyavilágánál,
zeneszóval, ostordurrogtatással vágtatnak végig a Vág jegén, olyan
közel a mitosini kastély alatt, hogy az ujjongásaikat meghallhatja
«az» odafenn. Jó kedv van itt! Páter Péter abban is részt vesz.
<span class="pagenum"><a name="Page_88" id=
"Page_88">-88-</a></span></p>
<p>– Irigylésre méltó ficzkó! Jó helyre tette le a csuháját!
mondogatják a szemébe.</p>
<p>– Szeretnék káplánja lenni! – tréfálgatnak vele, mikor éjfél
után kezet szorongatnak az aludni térővel, s dalt ordítva kisérik a
hálószobájáig.</p>
<p>Egyedül marad az ott. A gyermeket, a mióta haza jöttek a bittsei
lakodalomról, mindig magával hálatja az anyja, soha sem hajtja
könyvet bújni, betüt magolni, csupa játékból áll ki az egész
nap.</p>
<p>Páter Péter, mikor egyedül marad a szobájában, először is
megiszik egy kanta vizet, a másikat meg a fejére tölti, lemossa
arczáról a czimborák csókjainak piszoknyomát. Azután letérdel a
fekhelye elé, s homlokát két összekulcsolt kezére fektetve, küzd
lelke nehéz gondolataival.</p>
<p>Fel van benne támasztva a régi ember: a daczos, az erőszakos, a
hő szenvedélylyel szerető. Ég és fázik. Büszkeségének ördöge tépi
magáról a fogadalom lánczait. Utálja már a csuhát, a mit visel.
Lelkét ne nyomja már a nagy adósság terhe. Azzal a meggyalázással,
a mit rajta az apa ejtett, le lett róva a megölt fiunak a vérdíja.
Nem jár az föl többé kisérteni hozzá. – A legutóbbi péntek napon a
jezsuita zárdából nuntium érkezett a kastély urasszonyához, melyben
meghagyatik neki, hogy először is ezen a bőjtnapon ne süttessen a
vendégeinek pecsenyét, másodszor, hogy küldje vissza Pétert, a
kinek hibás magaviseletéért egyházi sedes elé kell állíttatnia.</p>
<p>Az özvegy küldött nekik vissza egy levelet, meg egy zacskót. A
levélben ez volt: «Küldök nektek nem egy Pétert, hanem ezeret.» A
zacskóban volt ezer darab Petrustallér. S az atyák azt felelték rá,
hogy «fiat piscis!» (Legyen hát hal!)</p>
<p>Csorbay Tihamér megutálta Páter Pétert. Nem tudta megtalálni a
hitét többé.</p>
<p>Minden álom csábította. S azok olyan álmok voltak, a miket
folytat az ébrenlét, mesemondta kincsek, a mikért <span class=
"pagenum"><a name="Page_89" id="Page_89">-89-</a></span> csak a
kezét kell kinyujtani az ébren levőnek, hogy a mit álmában látott,
megfogja, elvigye.</p>
<p>E néhány nap alatt Idáliára alig lehetett rá ismerni, annyira
megváltozottnak látszott. – Naphosszant nem jött elő saját
lakosztályából, nőcselédjeivel dolgozott, varrt, himzett, mint
valami férjhez készülő hajadon, a ki kelengyéjét készíti. A nagy
dáridó mulatságaiban ő maga csak addig vesz részt, a míg a
tisztességes evés ivás foly, azután eltűnik. Csak világ truczczára
való a nagy lármazaj; ő a szemérmetest játsza, mint a násznagyot
váró menyasszony, a kinek már előre bemondta a susogó asszony, hogy
kérő jön a házhoz. Ha ez alatt véletlenül összetalálkozott Páter
Péterrel egyedül, visszahúzódott előle.</p>
<p>Vasárnap reggel szerteszét oszlott a czimboraság. Hat napon át
egyél-igyál, a hetediken ájtatoskodni kell. Így van az megirva.</p>
<p>A reggeli harangszóra Idália templomhoz öltözködött, s kezébe
vette a drágakövekkel kirakott imádságos könyvét.</p>
<p>Felhivatta magához elébb Páter Pétert.</p>
<p>– Én a templomba megyek, – talán utoljára ma a pápista
templomba. Te ne jőjj ma oda: hadd legyek magamban. Viseld addig
gondját az egyetlen gyöngyömnek.</p>
<p>S azzal elhalmozta csattanó csókokkal Cupido urfi orczáit,
templomba indulván.</p>
<p>– Látod, hogy szeret most az édes? szólt Cupido Páter Péter
nyakába csimpajkozva, s a kapott csókokat az ő ajkainak adva
tovább. – (Megérzett a száján, hogy mézes pálinkát adtak neki
innya.) A mióta haza jöttünk, mindig ilyen nagyon szeret. Ez azért
van, mert te is szereted őt, már tudom, nekem megsúgta, nem Páter
Péter a te neved, hanem Tihamér. Éjjel olyan sokszor mondja ezt a
nevet, s olyankor engem ölel, engem csókol. Egyszer megkérdeztem
tőle, hogy ki az a Tihamér? Elvörösödött rá: aztán elnevette magát,
s a szájamra ütött, «te csacska!» hanem aztán mingyárt az ölébe
vett és összecsókolt. Hát <span class="pagenum"><a name="Page_90"
id="Page_90">-90-</a></span> nem szép volna, ha azt kellene
mondanod: Tihamér apa? – Hát bizony az senki sem más, mint te vagy.
Tudom én, ne is tedd magad én előttem. Nem vagy te barát. Tudtam én
azt, mikor legelőször elkaptad a labdát s a bolondnak a fejéhez
vágtad.</p>
<p>Cupido nagyon jól mímelte a mythoszi druszáját.</p>
<p>– Tudod-e, hogy hat nap óta min dolgoznak odbenn a palotában, az
anyám meg a négy frajja? Gyere be, majd megmutatom, most senki
sincs odabenn, mind templomba mentek.</p>
<p>S a gyermek bevonta magával Páter Pétert anyja legbelső
szobájába, a hol az még soha sem volt. Úri kényelem és pompa
bűvtanyája volt az, Cupido oda futott egy czifra faragványú
szekrényhez s azt felnyitotta előtte. Abban volt felakasztva egy
pompás lovagköntös, dolmány, prémes mente boglárokkal, gombokkal
diszítve, sujtással kivarrva, skófiummal himezve.</p>
<p>– Ezen varrtak, himeztek a hány fraj csak van a háznál. Látod?
Kitalálod, hogy kinek készült ez ajándékba? Bizony csak a
Tihamérnak, senki másnak. Azt mondták, ne mondjam senkinek; de te
neked csak elmondom. Ma van vasárnap. Ma éjjel, mikor le akarsz
feküdni, ott találod ezeket a szép köntöseket, csizmát, kalpagot is
hozzá: aztán meg egy aranyos kardot az ágyadra letéve. Az ám. Aztán
felpróbálhatod, hogy jól illik-e a termetedre?</p>
<p>Páter Péter a háta mögé tekintett: a kisértő dæmon vigyorgó
arczát vélte maga mögött találni. Ez is egy lépéssel odább
taszítja.</p>
<p>– Az ám, de többet is tudok ám még – folytatá Cupido – odalenn a
kerti lakban lesz mátul fogva minden éjjel két paripa felnyergelve,
s a hátulsó kis kapuba bele lesz dugva a kulcs. Kihallgattam, mikor
a kulcsárral ezt a dolgot meghányták-vetették. Mert tudod, hát a
barátok odaát a kolostorban éjjel-nappal vigyáztatnak a kapunkra,
hogy ha egyszer Páter Péter szökni akarna innen a kastélyból, utána
iramodjanak, megüldözzék, <span class="pagenum"><a name="Page_91"
id="Page_91">-91-</a></span> megfogdossák, s akkor azután bezárják
mély tömlöczbe, azért hogy el akart szökni. Hanem ha egyszer ti
ketten azon a két jó paripán a hátulsó ajtón keresztül éjszaka
kiosontok innen, – én is elférek egyiteknél a bunda alatt,
szaladhat aztán már utánunk a barát, ütheti a patkónyomot.</p>
<p>Cupido nyilai mind czélba találtak. Mind ez az előkészület olyan
jól beleillett azoknak az őrjöngő álmoknak a tervébe, a miket az
asceta napokon, éjeken át keresett ő maga, ha azok nem keresték őt.
Készen az egész menekülési terv, csak az elhatározás kell hozzá. A
merénylet akadályai el vannak hárítva. A barátot, a ki szerzetes
ruhában fut egy fehér személylyel, azt minden faluban
feltartóztatják, megkötözik, visszahozzák; de egy úri párnak, a ki
csojtáros paripákon vágtat, ki állaná útját?</p>
<p>– Engem sem hagytok ám itten, azt előre mondom – folytatá
Cupido. – Nekem is készen van rókamálas bekecsem, nyúlprémes
csizmácskám az útra. Ne félj, engem nem hágy el magától az édes.
Most már megint mindig az ölében tartogat, mint mikor még kis
ölbeli baba voltam, a mikor egy képre festettek le mind a
kettőnket. Szeretnéd látni azt a képet? Neked csak megmutatom. Mert
azt nem szabad ám minden bolond embernek meglátni. Be van az zárva
táblával, de én már tudom, hogy hol kell megnyomni egy rugót, hogy
a tábla kétfelé nyíljék. Ez ám a szép kép, hallod!</p>
<p>Azzal odafutott egy pusztán faragványremeknek látszó táblához, s
a mint annak egy rugóját megnyomta, a tábla kétfelé vált.</p>
<p>Mikor az a kép kitünt, szinte megvilágította az egész szobát,
olyan ragyogó szépség volt. Olasz művészi remek. Idalia és Cupido.
A valódi mythosi istennő, a szépség egész bűbájában: a mint a
gyermekét készül füröszteni. Szemei a ránéző szemébe néznek,
epedőn, csalfán, csábosan. Corregio Venusának párja.</p>
<p>Az asceta szeme elé tartá kezét. E tünemény elvakít.
<span class="pagenum"><a name="Page_92" id=
"Page_92">-92-</a></span></p>
<p>– Csukd le a táblát ismét! – dörmögé a fiunak, az pedig nevetve
veté magát térdei közé.</p>
<p>– No csak nem félsz tőle, hogy megöl.</p>
<p>Páter Péter kisietett Idalia hálószobájából.</p>
<p>Az ajtóban szembetalálta magát az úrnőt.</p>
<p>Szemei elárulták a belső lázt szivében.</p>
<p>Idalia kegyelmes akart hozzá lenni, s úgy tett, mintha nem venné
azt észre. Lehajtotta a fejét, s lesütötte a szemeit.</p>
<p>– A templomból jövök. Atyám, vétkeztem, gyónni akarok.</p>
<p>Páter Péter bámulva tekinte rá.</p>
<p>– Igen. A templomban vétkeztem, azt jövök meggyónni. Hajtsd
hozzám füledet. Vétkeztem a míg az oltár előtt térdepeltem, a míg
imádkoztam. Így szóltam Istenhez: Köszönöm neked Uram, hogy nem
akadályoztad meg, a mivel fenyegetőztem, hogy elrablom az oltárod
elől, a kit szivem szeret, nem hagyom Te Nálad! Köszönöm neked,
hogy szégyent, gyalázatot küldtél reánk, a mi elüzze őt a Te szent
helyeidből. Köszönöm, hogy parancsot adtál a poklok ördögeinek,
hogy bennünket egymáshoz lánczoljanak! Kérlek, imádlak óh Uram;
engedd meg nekem, hogy én elvihessem őt magammal a kárhozatba. Zárd
be mi előttünk a Te mennyországodnak kapuit. Minden szenteknek
katholikus Ura és Istene; engedd meg nekem, hogy ezt az egy szentet
kiragadhassam a te híveid sorából, s tegyem eretnekké, szentek
megtagadójává. Küldd el még hozzám a Te sötét angyalaidat, hogy
engem ebben a munkában megsegítsenek. Ez volt az én imádságom, a
szent Ignatius de Loyoláról nevezett templom oltára előtt; a
«Dominus vobiscum» zengése alatt; – bűn volt ez Atyám! mellemet
ütöm: «pater peccavi». Előtted térdelek. – Feloldozasz-e?</p>
<p>Páter Péter kezet nyújtá a vezeklőnek s felemelé őt
térdeiről.</p>
<p>Nyelve alig akart mozdúlni erre a szóra. <span class=
"pagenum"><a name="Page_93" id="Page_93">-93-</a></span></p>
<p>– Én téged feloldalak…</p>
<p>– Feloldozasz? Kiáltá a nő – szenvedélyesen szorítva meg a
kezében feledett kezet. – Akkor te gyóntál meg nekem, s én
megkötlek vele.</p>
<p>Azzal diadalmasan sietett háloszóbájába, magára hagyva az
ifjut.</p>
<p>A belső szobából Venus és Cupido kettős kaczajának csengése tört
elő. A kép még bizonyosan akkor is nyitva-tárva volt: azon
nevethettek olyan nagyon.</p>
<h2>A FÖLD ALATT.</h2>
<p>Egész nap észre lehetett venni Páter Péter arczán, s minden
tevés-vevésen, hogy szokatlan izgalmak láza gyötri. Reszketett, ha
Idalia diadalmas arczával találkozott. A nő azt hitte, hogy
tökéletes győzelmet ül. Ezt a zavart tekintetet, ezeket az
átabotába ejtett szavakat, ezt a balogsüti módot, mind annak vette,
hogy a férfi lelke utolsó vonaglásaiban küzd már; még egy
kegyelemdöfés s büszkesége, fogadalma mind kiszenvedett.</p>
<p>Este csak hármacskán vacsoráltak együtt. Szinte szokatlan volt a
sok napi folytonos vendégeskedés után így egyedül maradni. Jól
szokott az ilyen egyedül maradás esni, az egy családhoz
tartozóknak. Férj és feleség olyan örömmel mondják egymásnak: «De
szeretem, hogy itt voltak, de még jobban szeretem, hogy
elmentek!»</p>
<p>Vacsora után a cselédeit mind aludni küldte Idalia. A gyermeket
átviteté szobájába, hadd alugyék. Csak kettecskén maradtak.</p>
<p>A nő hárfája mellé ült és énekelt. Égről, paradicsomról,
szerelemről, Páter Péter lelke pedig nem ott járt, a hová ő
hivogatta.</p>
<p>A nagy fali óra tizenegyet ütött már. Páter Péter mintha
parázson ült volna. Fölkelt a helyéről s nem várta végit a dalnak,
pedig az épen arról szólt, hogy: <span class="pagenum"><a name=
"Page_94" id="Page_94">-94-</a></span></p>
<div class="poem">
<div class="stanza"><span class="i0">«Forrón szeretni
szabad,<br /></span> <span class="i0">Addig is szeressük
egymást,<br /></span> <span class="i0">Míg a szívünk
megszakad.»<br /></span></div>
</div>
<p>– Nyugalmas éjt!</p>
<p>– Már eltávozol? – kérdé Idalia elbámulva.</p>
<p>– Holnap lesz mingyárt.</p>
<p>– Azt vártam, hogy ha holnap lesz, akkor elmult a vasárnap s te
válaszolni fogsz a kérdésemre.</p>
<p>– Az első vasárnap ez: én két vasárnapot kértem.</p>
<p>A nő összevonta szemöldeit.</p>
<p>– S neked oly hosszú idő kell, hogy leszámolj a
földfelettiekkel?</p>
<p>– S a földalattvalókkal!</p>
<p>Páter Péter akarva nem akarva igazat mondott.</p>
<p>A nő lelkét egyszerre egy gyanú vésztüze lobbanta át.</p>
<p>Az nem lehet, hogy férfi ily jégbálvány maradjon! Ennyi szerelmi
csáb, ennyi inger, elárúlt szenvedély varázsa ellenében. Ez az
ember mást szeret. Csak az maradhat ilyen halott, a ki már egy más
világban él s ott idvezülve van.</p>
<p>Szelid mosolyt hazudott az arcza.</p>
<p>– Hát neked is nyugodalmas jó éjszakát. Hanem már most arra
kérlek, légy kegyes a kis fiamat ismét magadhoz venni éjszakára. A
mióta nálam hál ismét nagyon rossz álmai vannak; te jobban tudsz
vele bánni. Legyen nálad éjszakára.</p>
<p>Páter Péter arcza elárulta a nyugtalanságát. Ez most őt ismét
késleltetni fogja a Magdolnával találkozásról.</p>
<p>– Jól van. Átviszem magamhoz – monda nyugalmat erőtetve.</p>
<p>– Mingyárt áthozom őt magam ide.</p>
<p>Idália hálószobájába sietett, s felköltötte Cupidot, ki egy
gyermek-nyoszolyában ott aludt az ágya mellett.</p>
<p>A gyermek ijedten riadt fel álmából.</p>
<p>– No, mi az? meg akarsz ölni megint? <span class=
"pagenum"><a name="Page_95" id="Page_95">-95-</a></span></p>
<p>– Nem téged, nem. Kicsikém, angyalkám. Hogy akarnálak?</p>
<p>– Hiszen megint olyan képed van, mint mikor azzal fenyegettél,
hogy a tűt a fejem lágyába szúrod.</p>
<p>– Álmodtad azt. Jőjj kis babám. Ma a jobb atyáddal hálsz, a
Páter Péterrel.</p>
<p>– A Tihamérral? Hát hídd őt ide! Neki könnyebb ide jönni alunni,
mint nekem odamenni ő hozzája.</p>
<p>– Szót fogadj, ha rossz képemet nem akarod látni! Mert mingyárt
kidoblak!</p>
<p>Erre Cupido elkezdett sírni.</p>
<p>Ha a gyermeket az előálmából felköltik, s akkor az agyonsírja
magát, akkor aztán úgy kimegy az álom a szeméből, hogy két óráig
sem lehet elalvásra bírni.</p>
<p>Tudta azt Idalia jól.</p>
<p>– Hallgass ide kicsi fiam. Te jó, okos kis fiú vagy s én a te jó
anyácskád vagyok, az is leszek mindig, ha szót fogadsz; mindent
megadok neked, a mit kivánsz. De megkínozlak, koplaltatlak,
rongyban járatlak, ha én nekem kedvemet nem teszed. Te kis okos.
Tudod te jól, hogy Páter Péter nem az, a kinek látszik. De hogy
jókkal van-e, vagy a rosszakkal, az ám a nagy kérdés. Látod, azt
csak egy ilyen jó kis gyerek tudhatja meg, a milyen te vagy. Nézd
csak, adok neked egy kis ezüst sípot, azt rejtsd el a hálóköntösöd
alá. Most hagyd magadat a Páter Péter szobájába vitetni, a
megszokott ágyadba. Azután, a mint lefekszel, egyszerre húnyd be a
szemedet, ásítsál nagyokat s aztán tégy úgy, mintha elaludtál
volna. Húzd a hoszszú lélekzetet, kását fújj, hagyd nyitva a
szádat. Az alatt pedig ügyelj rá, hogy mihez kezd a Páter Péter, a
mikor azt látja, hogy te alszol. Ha kimegy a szobájából, lábhegyen,
vigyázva, felöltözködve egész csuhájába s aztán nem az ajtónak
kerül, a hol én meglátnám, nem is a kastély pitvara felől, a hol a
kapus megfogná; hanem ha talán az ablakon talál kimenni, a
szőlőrostélyon lemászhat: akkor te, a mint jól odább ment, fújj
bele ebbe a kis <span class="pagenum"><a name="Page_96" id=
"Page_96">-96-</a></span> ezüst sípba itten. Én itt leszek közel és
meghallom. Akkor aztán bejövök hozzád, s majd megtudjuk, hogy
jókkal van-e szövetkezve Páter Péter, vagy rosszakkal. Megértetted
kis bubiskám?</p>
<p>– Megértettem. Jó lesz, jó lesz!</p>
<p>A kiváncsiság erősebb volt a gyermekben a félelemnél. Az a
gondolat, hogy neki Páter Péter titkát el kell lesnie az anyja
számára, nagyon megtetszett Cupidónak.</p>
<p>– Vigy csak hozzá az öledben. Ne félj, megcsalom, rá lesek.</p>
<p>A mint Idalia átadta a gyermeket Páter Péternek, s az szobájába
távozott, ő maga meghúzta magát egy rejtekajtós fülkéjében a
folyosónak, a minőkkel tele voltak e régi kastély vastag falai.</p>
<p>Alig várt ott félóráig, a midőn hangzott az éles sípszó.</p>
<p>Elősietett rejtekéből s benyitott a gyermek alvószobájába.</p>
<p>Cupido fennült az ágyon s a gyermeki arczon meglepetés,
csodálkozás, félelem és káröröm zagyva kifejezése volt látható.</p>
<p>– Bejöhetsz már!</p>
<p>– Lassan beszélj!</p>
<p>– Nem hallja az azt már. Nincs az itten.</p>
<p>– Hát hol van?</p>
<p>– Lement a föld alá: a pokolba.</p>
<p>– Beszéld el, mit láttál?</p>
<p>– Úgy tettem, a hogy te mondád. Még az imádkozás alatt elkezdtem
ásítozni, az Amenig már nem jutottam el, akkorra hanyattdültem és
horkoltam. A Páter Péter térdre ereszkedett az ágyam fejénél s ő
mondta el az imádság elmaradt végét. «Óh ne vigy minket a
kisértetbe; de szabadíts meg a gonosztól, Amen!» S verte a mellét
ököllel és nagyokat fohászkodott. – Azután felállt, összerázkódott
egész teste, mint mikor valaki keserű orvosságot nyelt le, s a
fejével neki futott a falnak, azt gondoltam <span class=
"pagenum"><a name="Page_97" id="Page_97">-97-</a></span> össze
akarja zúzni; olyant koppant a homloka a falon. Azután odahajolt
fölém, a fülét a szivemre tartotta, s szépen betakargatott. Akkor
átment a maga szobájába s becsukta maga után az ajtót. Pedig máskor
mindig nyitva szokta azt hagyni, hogy meghallja, ha fölébredek. Én
aztán csendesen felkeltem az ágyból s odalopóztam az ajtóhoz s a
kulcslyukon keresztül lestem, hogy mit csinál? Mikor meglátta
azokat a himzett köntösöket az ágyára kiterítve, hej, hogy
villogtak a szemei egyszerre. Nem sokat habozott: ledobta a
barátcsuhát, lerugta a pocsétakerülő czipőt s felszedte magára a
dolmányt, paszomántos nadrágot, sarkantyús csizmát, utoljára a
kalpagot is feltette a fejére. Hej, de szép legény lett belőle, ha
láttad volna! Hát még mikor a kardot is felkötötte az oldalára;
kihuzta a hüvelyéből, s megsuhintotta a levegőben! Hogy ragyogott
hozzá az orczája. Senki sem mondta volna, hogy ez a Páter Péter. Én
azt gondoltam szentül, hogy most tégedet akar meglepni. Tehozzád
készül látogatóba: «Itt van a Tihamér!» Hanem azután csak elővett a
szekrényből egy tolvajlámpát, abban meggyujtotta a viaszgyertyát, s
megint becsukta a borítékját. Arra ismét fölvette a lovag köntös
hegyébe a barátcsuhát s a kámzsát ráhuzta a fejére, a nyestes süveg
fölé. S akkor megint ő volt a Páter Péter. Azután nem láthattam,
hogy mit csinál, mert az ablakhoz lépett. Csak azt hallottam, hogy
az ablak nyikorog, s azután a falon a szőlő venyigéje zörög. Hát
erre én az ablakomhoz lopóztam s onnan leskelődtem ki. Sötét volt s
a lámpása el volt dugva a csuhája alá. Mégis megláttam, hogy a
Szent Nepomuk kápolnácskája felé tart, a mi ott van a kertünk
szögletében a fal mellett. – Tudod, az a szent az, a ki előtt
minden paraszt leveszi a kalapját s a kihez nem volt szabad közel
mennünk játszani, se lapdával, se parittyával, se pilinczkfával;
mert ha véletlenül megtalálja ütni a lapta, vagy a kő, vagy a
hegyes fa azt a szentet, abból nagy szerencsétlenség támad, mert az
a szent védelmez meg <span class="pagenum"><a name="Page_98" id=
"Page_98">-98-</a></span> mindnyájunkat falustól az árvíz ellen.
Ugy-e igaz? Olyan nagy szent ez?</p>
<p>– Bánja ördög, akármilyen szent! mondjad szaporán, mi lett
aztán?</p>
<p>– Hát a Páter Péter odament ehez a kis kápolnához s felállt a
Szent Nepomukhoz s azt körülölelte. Ne né! mondám magamban, a barát
összecsókolódzik a kőszenttel. De nem azt tette az, hanem
ledöntötte a szent szobrot, arczczal a földre, s aztán maga állt
föl a helyébe. No, mi lesz már ebből? mondok. Hát már ezután Páter
Péter lesz a Nepomuk? Nem a. Hanem elkezdett lefelé sülyedni a föld
alá, s mikor egészen eltünt, akkor a Nepomuk szobor megint magától
felállt és a helyére került. De nini, mért nézesz így reám? Hát
megint meg akarsz ölni? Jaj, de csunya lettél egyszerre! – Hát
rosszat beszéltem én most neked?</p>
<p>Idalia homlokon üté öklével a gyermeket.</p>
<p>– Légy átkozott azért, a mit elmondtál! – Még a hangja is más
volt, mint egyébkor. Érdes, mint a reszelőé.</p>
<p>A gyermek e szótól, ez ütéstől, ez arcztól úgy megijedt, hogy
bebujt az ágy alá s addig ki nem mert onnan jönni, míg azt nem
érezte, hogy egyedül maradt, akkor meg elkezdett félni az
egyedülléttől, sirt, nyafogott: «anyámasszony, ne hagyjon itt
magamban. A lelkek jönnek. Sírnak. Engem is elvisznek.»</p>
<p>Senki sem jött elő a nyöszörgésére.</p>
<p>Egyszer aztán a szoba gerendázatán valami haladó fényfolt jelent
meg; mint mikor lámpással járnak odakünn a kertben. Erre Cupido
előmászott az ágy alól s odament az ablakhoz, hogy megszólítsa, a
ki ott jár.</p>
<p>Nőalak volt az, fekete köpenyben, fekete fátyol a fején, kezében
tolvajlámpás. Annak a lámpásnak a felső világánál megismerte az
anyja arczát.</p>
<p>Látta, hogy az egyenesen a Nepomuk kápolna felé tart, az is
feláll a szobor talapkövére, átöleli annak a fejét s arra a szobor
arczra dül csendesen. <span class="pagenum"><a name="Page_99" id=
"Page_99">-99-</a></span></p>
<p>Akkor aztán az asszony a szobor helyére lép, s nehány pillanat
múlva eltünik a föld alá: a szobor ismét a helyére áll.</p>
<p>– Az anyám is elment a pokolba! – rebegé a gyermek s térdre
esett. – Miatyánk Isten! ne haragudjál rám! Soha sem hagyom el
többet az imádság végét: «és ne vigy minket a kisértetbe; de
szabadíts meg a gonosztól, Amen.»</p>
<p class="center">*</p>
<p>Hat kőlépcső vezetett le a Nepomuk szobor talajából a föld alá.
A hetedik lépcső mozgó volt, egy középtengelyen ingott. Ha az egyik
végére léptek, akkor a Nepomuk szobor odafenn magától a helyére
emelkedett, ha a másik végére nehezkedett valaki, akkor magától
felborult.</p>
<p>Jól választották ki a titok őrét, a kik azt az alagútat
tervezték. Az az egy hely, a hol a köztiszteletben részesülő szent
áll, biztosítva volt arról, hogy ott soha sem fog kutatni senki;
azt meg, hogy valaki a Nepomuk szobrot még arczra is döntse, fel
nem lehet tenni ezen a vidéken.</p>
<p>Idalia asszony fekete köpenybe burkolta magát. Egy kétcsövű
pisztolyt szúrt az öve mellé; a tolvajlámpást árnyékban tartá.</p>
<p>A huszszita vakondokmű előtte tátongott; hosszú, sötét, fekete
üreg: annál nyomasztóbb, mert nem egyenes irányú; hanem
tekervényes. – Az egész katakombaforma alagút kemény agyagba van
vájva boltozatosan. Olyan feketék már a falak, mint egy ravatal, a
földalatti penésztől, melylyel vastagon be van vonva minden tárgy,
a mi a földön hever, alig ismerni rá, hogy mi volt valaha.</p>
<p>S ezen a penészlepte talajon meglátszanak a lépések. Friss és
kivehető nyomok; jövők és menők. A barát czipőjének a sarka öt
szegnyomot szokott maga után hagyni. Ezek azok. Tehát többször is
járt már itt! A legfrissebb lábnyomokat azonban már sarkantyús
lovagcsizma nyomta be a penészbe. Ez az ezüst patkónak a helye.
<span class="pagenum"><a name="Page_100" id=
"Page_100">-100-</a></span></p>
<p>Idalia követte a nyomokat sebesen.</p>
<p>Nem félt ő a földalatti sötétségtől s a láthatatlan világ minden
rémeitől sem, a kik, ha együtt vannak, az a nevük, hogy «éjszaka»;
fekete oszthatlan tömeg. A mit a lelkében hordott, az még feketébb
volt ennél a sötétségnél is.</p>
<p>Egy kanyarodásánál az alagútnak megpillantotta az előtte haladó
fényt. Mintegy kétszáz lépésnyire lehetett az előtte. Szurokfáklya
fénye volt az. Bizonyosan a tolvajlámpával gyújtotta azt meg
idelenn az alagútban, hogy jobban lássa az utat.</p>
<p>A ki fáklyát visz a kezében, annak az annyira elveszi a szeme
világát, hogy nem veheti észre, ha valaki a háta mögött jön a
sötétben, feketébe burkolva s a tolvajlámpát elrejtve a köpenye
alá. Idalia annyira beérhette az előtte haladó alakot, hogy egészen
felismerhette azt. Páter Péter volt – a csuklyában; arany
sarkantyús zöld szattyán csizma a lábán. Ő is sietett; de Idalia
még gyorsabb volt, csaknem utolérte.</p>
<p>Az alagút hosszú volt, egy-egy oldalüreg száda torkollott
itt-amott belé. Idaliát az asszonyi kiváncsiság mindegyikbe
kényszeríté betekinteni. Itt lámpájának egész fényét használhatta.
Egyik melléküreg borospincze lehetett valaha. Nehány hordó még ott
hevert az ászokon. Ebből azt következteté, hogy valahol egy nagyobb
nyilású kijáratnak is kell lenni, mert a Nepomuk szobor alatti szűk
gádoron át hordókat ide nem hozhattak. Egy másik oldalsikátor tágas
nagy terembe vezetett, a hol egy faalkotvány romjai voltak egy
szegletben. Mi volt itt? Titkos templom, huszszita gyülekezet
számára, vagy törvényszék, kivégzések színhelye? A magasabb
boltozatot nem fekete penész, hanem csillogó salétromos nyirok
fedi. Megint egy másik folyosó teli volt halomrahányt, rozsdavette
fegyverekkel. Egy kupola alakra kivájt üregben pedig egyes-egyedül
állt egy fenekével felfelé fordított hordó, a mi fényes és
világoszöld volt. Mikor a lámpájával odavilágított, <span class=
"pagenum"><a name="Page_101" id="Page_101">-101-</a></span> azt
látta, hogy az a hordó köröskörül be van burkolva rézlemezzel, a
rézrozsda teszi olyan zölddé.</p>
<p>A hordó akonájából egy hosszú összesodrott kötél csügg alá. «Ha
én most ezt a kötelet meggyújtanám, valjon mi lenne belőle?» –
mondá magában – s aztán tovább ment.</p>
<p>Egyszer aztán az előtte haladó alak megállt. Egy nehéz
vaspléhvel kivert tölgyfa-ajtó zárta el az alagútat, s itt az már
téglával volt kirakva; maga az ajtóküszöb faragott kő.</p>
<p>Itt a férfialak beleszúrta a fáklyát egy a falból kiálló
vaskarikába, s hozzá látott az ajtó kinyitásához.</p>
<p>Egy talány-lakattal volt az bezárva, a minőt leginkább pinczék,
földalatti ajtók elzárására használnak, ha megrozsdásodik is,
kinyitható az által, a ki a talány titkát tudja; a ki meg nem
tudja, az ki nem nyitja soha az életben. Egy vasrúd, a minek belül
fogai vannak, van keresztül dugva tíz vaskarikán. A karikák
párkányába betük vannak bevésve, összevissza mindenféle. Már most,
a ki tudja azt a nevet, a mi a lakat talányoldója, az addig
forgatja a tíz karikát, a míg ez a név sorba kerül, akkor a
karikákon belül kivágott rések mind sorban vannak, s a fogas rúd
szépen kihúzható. Különben pedig elforgathatja azokat a karikákat
itéletnapig, nem megy a zárral semmire.</p>
<p>Ennek a titkát is közölte Páter Péterrel az Aktit Tuketjer. Ő
minden járásánál be szokta zárni ezt a lakatot.</p>
<p>A míg ő annak a kinyitásával volt elfoglalva, Idalia
körültekintett ezen a helyen.</p>
<p>Az ajtóhoz közel két mellékbejárat volt egymással
átellenben.</p>
<p>Neki az egyikben el kellett rejtőzni, hogy jobban
leskelődhessék.</p>
<p>A jobbról levőt választotta; a másikba bevilágított a fáklya,
emez árnyékban volt.</p>
<p>Asszonyfeletti lélekuralom kellett hozzá, hogy fel ne
<span class="pagenum"><a name="Page_102" id=
"Page_102">-102-</a></span> sikoltson, mikor a lámpával
bevilágította az üreget, a melybe belépett. Az egy négyszögű szoba
volt, czementtel kivakolva, a mi füsttől volt fekete.</p>
<p>A szoba ágyasház lehetett valaha, köröskörül padok, nyoszolyák.
És valamennyien nőalakok feküdtek, némelyek csendesen, mintha
elaludtak volna, egymást átölelve, mások a kínhalál végvonaglását
tartva meg örökre; a szögletekben összekuporodva, a falnak neki
támaszkodva. Egy ott ül az asztal mellett, fejét két tenyerébe
támasztva, előtte a kitárt biblia. Ez olvas. A többiek hallgatják.
Egy az asztal alatt kuporog, kezében az olvasó; ez pápista.
Valamennyien nagy pompával vannak öltözve, arany, ezüst, csipke,
boglár ragyog a ruhájukon. Csakhogy a ruha már félig lerohadt, s a
ki viseli az csontváz. Annak az egynek, a melyik a könyvből olvas,
szép szőke haja, úgy látszik, hogy még a halál után is nőtt (a
hajról azt tartják, hogy az növény), mert körüle egészen
beterítette a földet.</p>
<p>Ezek voltak ama nők, a kikről az Aktit Tuketjer említést tett. A
kik itt várják a feltámadást.</p>
<p>Bizonyosan ezek is idejöttek próbálgatni a talánylakat
rejtélyét, mikor élelmiszereik elfogytak, s aztán senkisem jött
őket kiszabadítani, s itt aztán elvesztek nyomorultul. Mindegyiknek
a hol elaludt örökre, oda van vésve a feje fölé a falba a neve, a
vallása, s a nap, melyen meghalt. Az asztalon van egy pompás
zománczos zsebóra, azon számlálták, hogy hány napot tett ki ez a
hosszú éjszaka ide alant. Az utolsónak a nevét már nem irhatta föl
senki. Az még hajadon volt; párta volt a fején. Talán épen az oltár
elől rabolták el.</p>
<p>Idalia összeborzadva állt meg a halottak tanyáján. Úgy tetszett
neki, mintha minden koponya ő reá bámulna azokkal az örök
semmiségbe néző szemüregeivel; mintha azt mondanák neki: «vártunk,
itt vagy; te is egyikünk vagy!»</p>
<p>Elfusson-e innen? visszaforduljon és meg se álljon <span class=
"pagenum"><a name="Page_103" id="Page_103">-103-</a></span> hazáig?
Otthon leboruljon a Mária-kép elé; «Könyörögj érettünk!»</p>
<p>Álom az itt, a mit lát? – És a mit érez, a kín, a boszú, a
rettegés, mind csak álom? Érezni-e ébren ily indulatokat?</p>
<p>Az ajtónyikorgás visszaidézte eszméletét. Kitekintett a rémszoba
gádorából.</p>
<p>És az, a mit akkor látott, visszaadta lelkének egész lángoló
dühét.</p>
<p>Páter Péter levetette a barátkámzsát s ott állt a délczeg
lovagruhában, mint egy esküvőre induló vőlegény. Szép volt, deli
volt, férfimagasztaló kevély merészség tündöklött orczáján. – Ah,
hogy ez a másé! – Az övé csak ebben a rút, éktelen, idomvesztő
szőrcsuhában, a mit lábaival megrugdos a nő, előrohanva rejtekéből,
a mint a férfi kilépett az ajtón, s azt maga után behajtá.</p>
<p>Igy gázolja meg a szerelemféltő a szenteskedés álmezét: «Te
hazugság takarója! Te szent maskara! Áhitatos komédia-köntös! Te
aranyos pillangó hernyóbőre! Hát a míg hernyó, addig az én fámat
rágja, de ha pillangó lesz, akkor a más virágjára repül! Átok,
gyalázat, pusztulás reád, és arra a ki viselt, s a ki viselni
fog!»</p>
<p>S a hányat szólt hozzá, annyiszor rátaposott.</p>
<p>Azután nagy óvatosan felnyitotta az ajtót. Lámpáját letette a
földre, nem nagy út volt már előtte, egyenes folyosó, téglafalakkal
vezetett még mintegy száz lépésnyire. Az előtte haladó lámpása után
ő is bizton mehetett; nem volt a mibe bele ütközzék. A folyosó
végén aztán a lovag egy oldalfülkébe lépett be, s a mint abban
eltünt, a fülkéből halvány derengő fény vetődött folyvást az
átelleni falra, a mi arra mutatott, hogy ott valami ajtó nyitva
van, s a vándor czéljához ért.</p>
<p>Csendesen lopózva sompolygott odáig. Az alásülyedt Szt. Antal
oltárkép rámája volt az a nyilás.</p>
<p>Bekémlelt rajta. Egy kápolna belsejét látta maga előtt.</p>
<p>Kik vannak a kápolnában? <span class="pagenum"><a name=
"Page_104" id="Page_104">-104-</a></span></p>
<p>Egy lovag és egy hajadon.</p>
<p>Mit csinálnak a kápolnában?</p>
<p>Egymást ölelik és ajkaik egymást lezárva tartják.</p>
<p>Nem hangzott a csendes éjszakában semmi sikoltás. A leány nem
volt hát meglepetve. Bizonyosan várt rá.</p>
<p>Régen összebeszélhettek, hogy itten találkozzanak. Ezen az
éjszakán. Ebben az órában. Azért sietett olyan nagyon – a
barát!</p>
<p>A míg az a csók tartott, olyan hosszú idő múlt el. Csak egy
percz ideje talán az óra lapján, de egy kárhozat ezredéve annak, a
ki ezt irigyelve nézi. Ez a véghetetlen idő elég volt arra, hogy
lángbaborult képzelete megelevenítse az előző pillanatok képét.</p>
<p>Igen, itt várt rá a leány, szomorú, kétségbeesett, összetört
szivvel. Várta a hajdani kedvest, barátcsuhában, a kinek fogadalma
tiltja, hogy szive dobogjon. Várta a meggyalázott, a kikorbácsolt
szerzetest, talán azzal az erős szándékkal, hogy elpanaszolják
egymásnak mind azt a fájdalmat, a mi a földön meggyógyíthatatlan s
azután együtt hagyják el a világot, a hol nincs mit keresniök
többé. De mikor a megalázkodott remete helyett a hajdani délczeg
daliát látta az oltárkép rámájából kilépni, akkor egyszerre
elfeledte, hogy itt fölötte templom, ez itt alatta kripta, hogy ide
sirni, imádkozni, halálra készülni jött, s odaveté magát a hódító
szerelmes keblére!</p>
<p>Ezt mind végigmutogatta a féltő nő előtt a lázképzelet azon
örökkévalósággal versengő idő alatt, a meddig egy megirigyelt csók
tart.</p>
<p>S a mikor arczaik egymástól elváltak, a mikor szemeik egymásba
mélyedtek, az két üdvözültnek a tekintete volt.</p>
<p>Hogy esik hát a pokol ajtajából nézni az üdvözültek
összemosolygását?</p>
<p>Hüvelykujja a pisztoly sárkányával játszott, most megölhetné
mind a kettőt.</p>
<p>De a keserűség poharát is kortyonkint kell kiüríteni, mint a
mámorét. Hátha még majd mást is megkinálna <span class=
"pagenum"><a name="Page_105" id="Page_105">-105-</a></span> vele!
Uram, uram, szállok az úrnak! – Nem megy az ilyen pohárürítés
áldomás nélkül.</p>
<p>Elébb végig kell azt nézni, mit csinálnak? végig hallgatni, mit
beszélnek?</p>
<p>A levente szétnézett maga körül, azután megragadta a leány
kezét.</p>
<p>– Jőjj ki innen velem – mondá neki hevesen suttogva. A mit most
mondani akarok neked, azt nem hallhatja meg templom, nem hallhatja
meg szent kép.</p>
<p>A leány visszahúzódott.</p>
<p>– Az égre! Mit mondhatsz nekem olyat?</p>
<p>Óh, a hallgatózó tudta jól, hogy mit mondhat a férfi a leánynak,
a mit ne halljon meg templom, ne halljon meg szent kép. Azt is jól
tudta, hogy a leány vonakodása nem lesz legyőzhetlen: követni fogja
a hivogatót.</p>
<p>Sietnie kellett onnan.</p>
<p>Vissza kellett futnia a tölgyfa-ajtóig, elébb, mint ezek az
oltárkép fülkéjén át a folyosóra kilépnek, mert akkor az
ajtónyitás, a megjelenő fáklyafény elárulná, hogy itt valaki rájuk
leesett. Akkor aztán meg kell ölnie őket. És ő nem akarta ilyen
olcsón adni a halált.</p>
<p>Ő elébb becsukhatta az ajtót, mint a mennyi idő alatt ráhagyta
magát beszéltetni a leány, hogy kövesse kedvesét.</p>
<p>Idalia megint oda húzta meg magát a hajdani szép asszonyok
szobájába. Odatámaszkodott az egyik örökalvó mellé, fátyolát arcza
elé vonva, s a tolvajlámpát elrejté sötét palástja alá.</p>
<p>Nemsokára hallotta az ajtó csikorgását, csoszogó lépéseket és
sarkantyús toppanásokat.</p>
<p>– Én reszketek – rebegé a leány.</p>
<p>– Mitől félsz, mikor itt vagyok én?</p>
<p>– Mindentől és saját magamtól.</p>
<p>– Az egész világtól megvédelek én.</p>
<p>– De saját magamtól?</p>
<p>– Nem szeretsz-e már? <span class="pagenum"><a name="Page_106"
id="Page_106">-106-</a></span></p>
<p>– Azért félek magamtól, mert azt tudom.</p>
<p>– Ha szeretsz, akkor velem fogsz jönni.</p>
<p>– Hová?</p>
<p>– Ki a világba! A hová én viszlek.</p>
<p>– Hiszen te pap vagy.</p>
<p>– Nem vagyok az többé. A hogy föl lehetett venni a barátcsuhát,
úgy le is lehet azt vetni. Vezeklésem betelt. Az arczúlütéssel, a
mit kaptam, le van róva a kardcsapás, a mit adtam.</p>
<p>– És fogadalmad?</p>
<p>– Isten nem veszi azt számba s az emberekkel nem törődöm. Végig
olvastam a szentirást és nem találtam benne sehol, hogy szeretni
vétek, s a szerelmet megtagadni Istennek tetsző áldozat. E rémeszme
emberi találmány.</p>
<p>A halottak szobájában egy a sok közül nem állhatta meg, hogy e
szókra meg ne mozduljon. Saját szavait hallotta elmondatni –
másnak! Hát még is megfogamzottak azok!</p>
<p>– Hallga! Valami mozdult itt az oduban.</p>
<p>– Maradj, ne nézz be oda!</p>
<p>– Mi van ott?</p>
<p>– Nők, a kik kétszáz év óta alusznak.</p>
<p>Magdolna felvette a lámpát és az odu bejáratához lépve,
bevilágított vele félénken a szomorú tanyába.</p>
<p>– Milyen borzasztó látvány ez! Csontvázak
menyasszonyruhában.</p>
<p>– Jőjj el onnan.</p>
<p>– Egynek a feje le van takarva fátyollal.</p>
<p>– Özvegyasszony lehet, csontkoponya van a fátyol alatt.</p>
<p>– Nekem úgy tetszik, mintha lihegne.</p>
<p>– Képzelődés az.</p>
<p>– A palástján keresztül világít valami.</p>
<p>– A reves csont néha világitani szokott.</p>
<p>A lovag elvonta az üreg szádától a leányt. <span class=
"pagenum"><a name="Page_107" id="Page_107">-107-</a></span></p>
<p>De néha a reves csontban még láng lobog s a koponya lát és
hall!</p>
<p>A leány sírva fakadt rémületében.</p>
<p>Az ifjú karjai közé vette, úgy bátorítá.</p>
<p>– Hallgass reám, te üdvöm, mennyországom. Nincs ránk nézve más
választás, mint ez az út a föld alatt, vagy fel az égbe. Mert én
zárdámba vissza nem térhetek többé; sem kinzó ördögömnek csábjaiban
elkárhozni nem akarok.</p>
<p>– (Kinzó ördögének! Az én vagyok! suttogá magában az ott a
fátyol alatt.)</p>
<p>– S mi sors vár te rád? Hozzá lánczoltatni egy eleven
behemóthoz; feláldoztatni kegyetlenebbül, mint a kit a vérszomjazó
istenségeknek megáldoztak.</p>
<p>– Nem! Nem! Meghalok inkább!</p>
<p>– Én akarom, hogy élj és boldog légy.</p>
<p>– Nem azt igérted-e nekem, hogy kolostorba fogsz vinni?</p>
<p>– Akkor azt hittem, hogy magam is ott végzem világomat. De most
tudom, hogy még nem vagyok felszentelt pap. Thurzó a püspök ezt
szemembe mondta, s lehordott a «páter» czím bitorlásáért. De ha az
volnék is: rajtam áll, hogy megfordítsam a sorsot. Ha protestans
hitre térek, nem köt többé semmi fogadalom. Elmegyünk Erdélybe,
áttérünk a magyar hitre; hisz oly sokan követik azt, igaz, jámbor,
istenfélő emberek; az ország egy harmadrésze protestans; minket sem
ver meg érte az Isten.</p>
<p>(Ah! Ezt is én tőlem tanulta! Milyen jól emlékezik rá!)</p>
<p>– Elmegyünk messzire, a hol senki hirünket nem hallotta soha.
Vásárlok uri birtokot s ott élünk kényelemben. Olyan gazdag
lehetek, a milyen akarok. Nézz ide a másik fülkébe. Egész halommal
áll itt a kincs, csak válogatni kell belőle. Ez mind az enyim.
Nekem hagyományozta az, a ki ide rejtette valaha; nálam az irás
róla. De kétszeresen is az enyim, az ezüst, arany edényeken
családom czimere van felvésve: lietevai várunkból rabolták
<span class="pagenum"><a name="Page_108" id=
"Page_108">-108-</a></span> el ezt egykor a huszsziták; ez az én
örököm. Tekints oda!</p>
<p>A lovag bevilágított a kifalazott üregbe a fáklyával. A leány
szeme elkáprázott a kincstömeg felett, a mi ott egymásra volt
hányva.</p>
<p>– Annyit vihetek belőle, a mennyit a vállam elbir.</p>
<p>A leány szomorúan mondá:</p>
<p>– Én nem vágyom a kincsek után. Ki tudja milyen átok van
rajtuk?</p>
<p>– Ugy is jól van. Tehát itt hagyjuk ezt a vidéket szegényen, s
elvándorlunk egy nyomorult faluba, a hol kakasos torony van. Én
leszek ott prédikátor, tanító, lévita; te pedig leszesz a szegény
kálvinista lelkész felesége, a ki maga főz, gyomlál és ültet.
Elrejt bennünket egy nádfödél s velünk fog lakni a boldogság.</p>
<p>(Még ezt is én adtam a szájába!)</p>
<p>– Oh, milyen szép volna ez, ha álom nem volna!</p>
<p>– Meg fog valósulni minden, csak neked kell e szót kimondanod:
«legyen úgy!»</p>
<p>– Oh, ne csábíts, ne hitegess! Ne élj vissza azzal, hogy te erős
vagy, én pedig gyenge. Eddig is annyit tettem már, hogy nincs a
világon asszony, a kit megitélhessek. Én vagyok a legbűnösebb
valamennyi között. Rá hagytam magam beszélni; nem tőled: a
szivemtől, hogy éjszaka, az Urnap éjszakáján, mikor minden jámbor
lélek alszik, lopva elhagyjam a házat. Az Isten hajlékát, a
templomot választottam találkozó helyül veled. Szemem elé huztam a
hajadoni fátyolt az emberek előtt, s hátra vetettem azt ott, a hol
a szentek láttak. Bűnösebb vagyok a mitosini asszonynál, mert én
teszem azt, a mit ő csak gondol, s járok az ártatlanság
mezében.</p>
<p>– Esküszöm neked, hogy szentebb vagy azoknál, a kik ott a falra
vannak festve. S ha vádol a lélek, hogy félig szerettél, nyugtasd
meg azzal, hogy szeress egészen!</p>
<p>– Mire kivánsz rávenni?</p>
<p>– Arra, hogy jer velem még ez órában, még e pillanatban.
<span class="pagenum"><a name="Page_109" id=
"Page_109">-109-</a></span> A menekülés útja el van készítve előre.
A madocsányi kastély kerti lakában áll két paripa felnyergelve. A
hátulsó ajtó zárában benne a kulcs. Nesztelenűl, észrevétlenűl
elmenekülhetünk. Mire megvirrad, mire rájönnek, három
hegyen-völgyön túl leszünk akkorra.</p>
<p>(Az én saját szökési tervem!)</p>
<p>– Ne bánts! Az égre kérlek, ne csábíts. Engedj egy hetet.</p>
<p>– Nem, nem!</p>
<p>– Egy napot legalább, hogy végig gondoljak egész szándékodon. Ha
el akarok válni Istentől és minden szenteitől, engedd legalább,
hogy kisirjam magamat előttük, – hogy elmondjam nekik, miért
szeretlek téged jobban, mint őket és az egész mennyországot.</p>
<p>(Ah! hát te is tudod ezt? Pedig te nem is tőlem tanultad.)</p>
<p>– Engedj még egyszer visszatérnem. Csak egy napra. Csak holnapig
még. Anyám emlékétől kell még búcsút vennem. Szelid arczképétől
bocsánatot kérnem. Kis ereklyéimet összeszedegetnem. Szegény
galambkáimat szabadon bocsátnom. Aztán még egyszer megcsókolnom azt
a kezet, mely annyiszor megvert, s melyet mégis áldok. Nem mehetek
veled, míg atyám kezét meg nem csókolom utoljára!</p>
<p>– Jól van. Hát legyen úgy. De igérd meg, hogy holnap visszajösz
ide.</p>
<p>– Igaz hitemre fogadom, eljövök.</p>
<p>– S aztán követsz a világba.</p>
<p>– Isten bocsássa meg, a mit tenni fogok.</p>
<p>– Úgy visszabocsátlak. Áldjon meg az Isten!</p>
<p>S megcsókolta a leány homlokát.</p>
<p>– Kisérj vissza a templomig a lámpáddal. A mióta bűnöm van,
félek a templomi sötétségtől.</p>
<p>Azzal ismét kiléptek az ajtón át a folyosóra, az ajtó
becsukódott.</p>
<p>Idália előjött rejtekhelyéből. A reves csont! <span class=
"pagenum"><a name="Page_110" id="Page_110">-110-</a></span></p>
<p>Lerázta köpenyéről a halottak porát, a mi reá ragadt az
együttlétből. Közel volt hozzá, hogy rögtön kitörjön egész
indulatlávájával.</p>
<p>A becsukott ajtófél karikáján rajta függött a talányos zár. A
nyitó név ez volt: «Hieronymus». Csak azt a vasrudat bele kellene
dugni a másik forgantyúba, s aztán a karikákat összezavarni, s
akkor megverni ököllel a nehéz ajtót, s átkiáltani rajta:</p>
<p>– Most már szerencsés utat, szerelmes galambpár! Mehettek neki a
két medvének, meg a harmadiknak, az apátoknak! Köszöntetem mind a
hármat.</p>
<p>Vissza tudta magát tartóztatni.</p>
<p>Nem azt! Nem így lesz az.</p>
<p>Holnap is nap lesz. Az lesz csak az igazi dies iræ.</p>
<p>Most már nem volt semmi megtudni valója többé.</p>
<p>Fölkapta a lámpását s előre sietett, futvást, néhányszor el is
esett a nyirkos földön.</p>
<p>Mikor valami ezer lépésre haladt, akkor visszatekintett a háta
mögé s megállt egy kis ideig. A fáklyafényt nem látta közelíteni. –
Hát hisz azoknak még búcsut is kell venniök egymástól s az időbe
telik. Aztán még egyszer visszajönni, s újra búcsút venni. Igy
szokás az.</p>
<p>Csendes éjszaka volt még, a mikor az alagút végét elérte. A
bejáratnál helyt adott a megérkezőnek Szent Nepomuk, s aztán megint
helyére igazíttatta magát.</p>
<p>Idália sietett fel a rejtett csigalépcsőn Páter Péter
szobájába.</p>
<p>A gyermek az alatt féltében elaludt az ágy előtti
medvebőrön.</p>
<p>Az anyja feltette az ágyra, s befedte a takaróval. Az nem ébredt
fel.</p>
<p>Aztán az ablakból leste, hogy mikor bukik fel megint a szent
kép?</p>
<p>Beletelt jó félóra, míg Páter Péter alakja ismét előbújt a föld
alól. – Tehát félóráig tartott a búcsúzásuk. <span class=
"pagenum"><a name="Page_111" id="Page_111">-111-</a></span></p>
<p>A ki az ablakon keresztül távozott el, annak az ablakon
keresztül is kell visszajönni.</p>
<p>Bevárta egész odáig, amíg az a szőlőrácson újra elkezdett
felkapaszkodni. – Akkor aztán betakarta a köpenyébe az alvó
gyermeket, s bevitte magával a hálószobájába: azzal Páter Péternek
nem szabad beszélni többé.</p>
<h2>A MEGÁRADT FOLYÓ.</h2>
<p>Ez az éjszaka nem volt alvásra rendeltetve.</p>
<p>Idália halálra sebzett szivvel járt egyik terméből a másikba,
maga sem tudta, mit keres?</p>
<p>Megállt a tükre előtt s sokáig elnézte saját alakját. A mély
búbánat, az enyhítetlen szenvedés még szebbé tette az arczát. A
szemeiben ragyogó köny vonzó varázst bűvölt vonásaira.</p>
<p>– Hazudsz! Nem vagyok szép! Ördög vagyok. Az ő üldöző ördöge
vagyok!</p>
<p>A tükör aztán most azt mondta neki, hogy – rút vagy!</p>
<p>Most aztán tudta már, hogy mit fog tenni.</p>
<p>Leült levelet irni.</p>
<p>«Nemzetes és vitézlő Likavay Gráczián úrnak.</p>
<p>Nemzetes uram.</p>
<p>Megigértem kegyelmednek, hogy megforgatom szivében a kést.
Szavamnak állok.</p>
<p>Ha meg akarja kegyelmed tudni, hogy kinek a szeretője valósággal
Páter Péter, maradjon kegyelmed ma éjjel ébren. És a mikor azt az
éjféli harangkongást meghallja kegyelmed, a miről azt hiszi, hogy a
lelkek húzzák a harangot kötél nélkül, hát a helyett, hogy a
bundája alá bujnék a fejével féltében, ne sajnáljon fölkelni az
alomjából s elfáradni cselédei kiséretében abba a lélekjárta
kápolnába, ott azután majd megtudja kegyelmed, hogy kettőnk közül
melyikünknek van oka rá, hogy a megégett becsületéről kolduljon? A
mit mondtam, megmondtam. <span class="pagenum"><a name="Page_112"
id="Page_112">-112-</a></span> Ma éjjel, éjfél után. Ha megfogadja
kegyelmed, úgyis jó, ha nem fogadja, az is jó. Én nem bánom, akár
hajt rá kegyelmed, akár nem hajt rá; de még jobban megbánja, ha nem
hajt rá.</p>
<p>Maradok</p>
<p class="right">alázatos szegény szolgálója<br />
özvegy Karponay Ferenczné.»</p>
<p>Lepecsételte a levelet a czimeres gyűrűjével.</p>
<p>Az alatt megvirradt nagy nehezen.</p>
<p>Felhivatta magához a bolondot.</p>
<p>– Herskó te! mondá neki. Át lehet-e még menni a – Vágon?</p>
<p>– Nyúlnak meg kutyának még lehet; de embernek bajos.</p>
<p>– Miért?</p>
<p>– Mert az éjjel megmozdult a jég, s ha meg nem akadt volna a
szigeten, azóta vígan menne.</p>
<p>– Át mernél-e még menni rajta ezzel a levéllel?</p>
<p>– Ha két fejem volna, s az egyiket ott veszthetném, a másikat
itt hagyhatnám, nem mondom, hogy neki nem vágnék.</p>
<p>– Hallgass, Herskó. Kapsz tőlem tetőtül talpig új ruhát, ha
átvered magad ezzel a levéllel; ha megkerülsz, annyi bort, amennyi
egész életedre elég lesz.</p>
<p>– Ha pedig ott veszek, annyi vizet, a mennyi egész életemre elég
lesz.</p>
<p>– Próbálkozzál csak meg vele. Nem olyan nagy veszedelem az. Nézd
ez erszény pénzt. Csupa ezüst. Ez is a tied lesz, ha szerencsésen
megjárod az utat.</p>
<p>A bolond csak csóválta a nagy fejét; nem akart bele menni az a
biztatás, hogy próbálkozzék meg, fog-e úszni a víz felett mint a
tök?</p>
<p>– Hallod-e Herskó. Tudom, hogy mindig szerelmes voltál belém.
Hát ha ezt a levelet átviszed, és visszakerülsz, – hozzád megyek
feleségül.</p>
<p>Erre a szóra a bohócz nagyot ugrott s a két tenyerével a két
bocskorára ütött. <span class="pagenum"><a name="Page_113" id=
"Page_113">-113-</a></span></p>
<p>– Ej ha! De nem tréfálsz? No hát ha nem tréfálsz, adj foglalóba
egy csókot!</p>
<p>Idália odanyujtotta az ajkát az idomtalannak.</p>
<p>Az ugrálva futott ki a szobából az átvett levéllel, s aztán
nyargalt a Vág felé, nagyokat vetve magán egy öles
fűzfa-rúddal.</p>
<p>Idália odaállt az erkély ablakába s onnan nézett a levélvivő
után. A Vág folyón már mozgott a jég. Egyes jégmezők megindultak a
közepén s óriási jégtáblák torlódtak egymás hátára. Más, mint
bolond, neki nem vágott volna ennek az útnak. A levélvivő alakja
hol eltünt a jégtorlatok között, hol előbukkant ismét; nehányszor
beleszakadt a jégbe, a keresztülvetett dorongnál fogva megint csak
felküzdte magát; egy órai istenkisértő küzdés után átjutott a
mitosini partra.</p>
<p>– Szerencsésen megérkezett – mondá Idália, otthagyva az
erkélyt.</p>
<p>Az ugyan Herskóra nézve nem lesz nagy szerencse; mert Gráczián
úr, a mint azt a levelet elolvassa, első furiájában azonnal létrára
fogja huzatni a levél hozóját, s annyi korbácsot veret rá, a mennyi
csak egy szép asszony csókjával felér; hanem hát a nyil oda talált.
Benne van már a szigonyos végével a szívben!</p>
<p>Most lehet menni a reggelizéshez.</p>
<p>Páter Péter már ott várt az étkezőben. Nem látszott az arczán
semmi változás.</p>
<p>– Az úrfit nem találtam ott reggel az ágyában, – mondá egész
derült arczczal.</p>
<p>– Nem ám; – szólt magába fojtott nevetéssel Idália. Mikor
lefektetted, elaltattad, becsuktad a két szoba közötti ajtót, erre
ő fölébredt s megijedt, hogy magára volt hagyva s aztán
visszafutott én hozzám, velem maradt. Még most is alszik.</p>
<p>Páter Péter arcza nyugalmat erőködött mutatni.</p>
<p>A nő hamiskásan mondá:</p>
<p>– Kitaláljam-e, hogy miért csuktad be a két szoba közötti
<span class="pagenum"><a name="Page_114" id=
"Page_114">-114-</a></span> ajtót? Találtál szobádban egy
öltözetet, s nem akartad, hogy a gyermek észrevegye, mikor te azt
felpróbálod. Ugy-e, úgy van!</p>
<p>Páter Péternek zúgott a feje. Veszedelem volt azt mondani, hogy
nem tette azt. Megeshetik, hogy a nő odahozatja az egész öltözetet,
s akkor észre fogja venni, hogy a zöld szattyáncsizma sarka már
sáros úton járt. Neki is mosolyogva kellett a kérdésre
válaszolnia.</p>
<p>– Igaz. Úgy volt.</p>
<p>– No, és jól illik rád az öltözet?</p>
<p>– Azt más mondja meg.</p>
<p>– S mikor mondja meg más?</p>
<p>– Mikor arra a minapi kérdésedre választ adok.</p>
<p>– S mikor tudom meg a választ?</p>
<p>– Holnap.</p>
<p>A nő tenyereibe tapsolt felkaczagva.</p>
<p>– Haha! Holnap! Tehát nem várakoztatsz meg egy hétig? nem hagyod
a jövő vasárnapig? Holnap lesz a napja, a mikor megtudom, hogy
Páter Péter vagy-e, vagy Csorbai Tihamér! Holnap! Már holnap!</p>
<p>Azzal felugrott a székéről s elkezdte maga körül lejteni a
selyemtánczot, csábosan, nevetősen dalolva hozzá a táncznótát:
«Zsidó! zsidó! Mi van eladó?» Egyszer csak lekapta a fejéről a
főkötőt, s odadobta azt a férfi lába elé s arra térdelt le vánkos
gyanánt.</p>
<p>Ha akkor Csorbai Tihamér megteszi vele azt a tréfát, a
táncz-regula szerint, hogy megváltja a térdeplőt egy csókkal,
bizonyosan azt tette volna vele a nő, hogy abban a pillanatban a
szivébe veri azt a mérgezett hegyü tőrt, a mi az övébe volt dugva;
s akkor legalább az a másik megmenekül. De a lovagnak nem jutott
eszébe most ilyen tréfa. A nő felugrott hát a térdéről
csókolatlanul és tovább tánczolt, mig kitánczolt a szobából. Egy
vonása nem árulta el, hogy mi az, a mi odabenn forr.</p>
<p>A hálószobájába ment a kis fiát felkölteni.</p>
<p>Csupa szeretet volt hozzá. <span class="pagenum"><a name=
"Page_115" id="Page_115">-115-</a></span></p>
<p>Cupido úrfi elpanaszolta, hogy milyen iszonyu álmai voltak a
mult éjjel. Látta, hogy először a Páter Péter, azután meg az anyja,
hogy döntögették fel a szent Nepomukot, s azután elmentek
egymásután a pokolba.</p>
<p>– Lásd kis bohó. Sok szilvaizes lepényt ettél vacsorára.</p>
<p>– De nem álmodtam én azt. Láttam ezzel a két szememmel. Ott
voltam a Páter Péter szobájában.</p>
<p>– Oh kedveském. Egész éjjel itt feküdtél mellettem. Nem
győztelek betakargatni, annyit rugdalóztál.</p>
<p>– Hát az ezüst sipom hol van?</p>
<p>– Hahaha! Ezüst síp! Lelkecském, azt otthagytad az álom
országában.</p>
<p>– Még most is fázom, reszketek.</p>
<p>– Lázad van, kedveském, maradj ma egész nap az ágyban, idehozom
a játékaidat; főzök neked jó édes, szagos herbatejet, majd
meggyógyulsz szépen tőle.</p>
<h2>A LELKEK ÓRÁJÁN.</h2>
<p>Likavay Gráczián elolvasta kétszer, elolvasta háromszor azt a
levelet s nem tudta megérteni. Az üres fejbe legnehezebben megy be
valami. Mátyás mestert kellett ehhez segítségül hivatni.</p>
<p>– No nézd ezt a levelet; bolond hozta, bolond irta, bolond a ki
megérti.</p>
<p>– No én pedig egészen okos vagyok ettől a levéltől – mondá rá
Mátyás mester.</p>
<p>– Hát hogy-hogy szolgám?</p>
<p>– Ugyebár, kegyelmed nem felejtette még el, hogy mi szégyent
ejtett Páter Péteren a bittsei lakodalomnál? Én is ott voltam,
láttam, emlékeztem arra a képre, a miről kegyelmed lerántotta a
csuklyát. Egészen Csorbai Tihamér volt.</p>
<p>– Jól odataláltam neki, ugy-e?</p>
<p>– Ugyan oda. S az ilyen sebet nem szokták elfelejteni.
<span class="pagenum"><a name="Page_116" id=
"Page_116">-116-</a></span> Kivált ha még egy be nem hegedt sebre
esik. Azt is tudja kegyelmed, hogy Csorbai Tihamér a Magdolna
leányasszony kikosarazott vőlegénye. És aztán olyan közel vagyunk
egymáshoz, hogy a két kastély ablakai farkasszemet néznek
egymással.</p>
<p>– Hát te azt hiszed, hogy Magdolnáról van szó a levélben?</p>
<p>– Több fehércseléd nincs a familiában, de hogyha mingyárt mind
ez a sok szép asszony, leány csupa eleven volna is, a ki itt a
rámákban ki van pingálva, még akkor is csak a Magdolna
leányasszonyhoz huzna a szive a Tihamérnak, mert ha csak szép
asszony kellene neki, közel találná azt Madocsányban; nem is
kellene neki érte búcsút járni.</p>
<p>– De hát megállj. Nézz ki az ablakon. Látod, hogy zajlik a Vág?
Még mikor a bolond átjött rajta, akkor kezdett indulni a jég; de
most már csak úgy hömpölyög. Nézd, hogy döntögeti fel a kalyibákat
a parton; hogy aratja le a vastag fákat derékban. Jöhet ezen a
vizen keresztül teremtett lélek ma éjjel?</p>
<p>– Kegyelmes uram. Én a bibliában olvastam, hogy az akkori Péter
száraz lábbal járt a vizen; az pedig a tenger volt. Én pedig azt, a
mi bibliában van, mint igaz lutheránus ember, tartozom elhinni.</p>
<p>– No az akkor volt. Szent Péter volt. Annak minden lehetséges
volt. De ma van ma!</p>
<p>– Kegyelmes uram! én csak azt tudom, hogy sok kitelik egy
paptól, még több egy szerelmestől! de ha e kettő egygyé lesz, attól
minden!</p>
<p>– Hányjuk-vessük ezt meg Berezovszkyval.</p>
<p>Az öreg vőlegény a bittsei lakodalomról való visszatérés óta,
folyvást ott tanyázott a mitosini kastélyban. Úgy volt, hogy
megesküszik a szép Magdolnával s aztán elviszi haza Halicsországba;
a dispensatio is meg volt már. Csak azon mult, hogy az ipa és vő
minden nap reggelig adogatták egymás kezébe a bratinát, s akkor
aztán a vőlegényt úgy <span class="pagenum"><a name="Page_117" id=
"Page_117">-117-</a></span> kellett kezénél, lábánál fogva az
ágyába vinni, a honnan délig se tüzi-lárma, se gyilkos támadás ki
nem birta volna zavarni. Délután pedig a bigott úr nem akart semmi
egyházi szertartásnak részese lenni, s így az esküvő csak maradt
egyik napról a másikra. A lakodalmat, azt megülték a vendégek előre
minden nap.</p>
<p>Ma is hiába ránczigálták a vőlegény urat, hiába kurjongattak a
fülébe; minden biztatásra csak a kezével legyintett: «hess légy!»
vagy a lábával rugott: «czoki kutya!» s tovább aludt.</p>
<p>– No megállj! szólt Gráczián úr, valamit gondoltam most.
Előveszem a leányt.</p>
<p>Azzal elment a leányát felkeresni.</p>
<p>Ott találta Magdolnát a nyitott ablaknál.</p>
<p>– Ejnye leányom, de tüzes véred van! hogy az ablakot is kinyitod
ilyen jégtörő időben.</p>
<p>– A galambjaimat eresztem szabadon. Nem lesz, a ki etesse őket,
ha engem ma-holnap elvisznek a háztól.</p>
<p>– Hát már tudod, hogy esküvőre fogsz menni, ha ma nem,
holnap?</p>
<p>– Tudom, édes atyám.</p>
<p>– S nem téped már a hajadat? nem fakadsz sirva? nem mondod:
inkább százszor meghalok, mint hozzá menjek?</p>
<p>– Nem sirok előtted többet atyám.</p>
<p>– Hát akkor nagyon megváltozott a természeted. Talán a bittsei
lakodalom óta. Mikor lerántottam a csuklyát a hajdani kedvesed
fejéről, s megtudtad, hogy az a szép asszonynak a szeretője most.
Ez fordított meg úgy-e?</p>
<p>– Az rettenetes pillanat volt édes atyám!</p>
<p>– Hát nem szereted a papot?</p>
<p>– Esküszöm rá, édes atyám, hogy «a papot» nem szeretem.</p>
<p>– Az szörnyü dolog is volna! Nem tudom, hogy mit csinálnék
veled, ha még csak álmodni is mernél róla? Hát ebbe a kis táskádba
miket szedegetsz össze? <span class="pagenum"><a name="Page_118"
id="Page_118">-118-</a></span></p>
<p>– Szegény jó anyámtól kapott apró kis ereklyéimet. Zománczos
arczképét kis nyakravalómban, egy fürt haját virágnak megkötve, azt
a kis ezüst keresztet, a mit a nyakamban viseltem, mikor gyermek
voltam. Hadd jőjjenek velem, ha egyszer messze útra elmegyek
innen.</p>
<p>– Hát hiszen te egészen megtértél, egészen jó leány lett
belőled. Még megérem, hogy megáldalak.</p>
<p>– Óh áldj meg csak egy szavaddal, esengett a leány, térdre esve
atyja előtt. Engedd, hogy egyszer megcsókoljam a kezedet, s aztán
tedd azt a fejemre.</p>
<p>Gráczián odahagyta vonni a kezét a leánynak az ajkaihoz.</p>
<p>– Mondd csak egy szóval, hogy megbocsátasz, mind azért a sok
keserüségért, a mit neked akaratlan okoztam.</p>
<p>Gráczián tunya lelkét megcsalta ez a könyörgő szó.</p>
<p>– No, jól van no, nem haragszom! dörmögé, s egyszer végig simítá
a tenyerével az előtte térdelő leány fejét – olyanformán ütött az
ki, mint valami megáldás. – No hát csak már most légy készen. A pap
már itt van. Ma este jókor lefekszünk, hogy holnap jókor fel
tudjunk kelni, holnap meglesz az esküvő! Addig dalolgasd magadban
azt a nótát, hogy: «Zörög a kocsi, Pattog a Jancsi, Talán értem
jönnek. Fölteszik a ládám, Azután az ágyam: Magam is elmegyek!»</p>
<p>Gráczián úr visszatért a szobájába, a hol Mátyás mestert
elhagyta.</p>
<p>– Csáléra jársz, öcsém! mondá neki. Kivallattam a leányt.
Egészen meg van az térve. Nem sír, ha az esküvőről beszélek vele.
Pedig megmondtam neki, hogy holnap lesz a napja. Azt mondta, hadd
jőjjön, s még a kezem is megcsókolta szépen.</p>
<p>– Hát hisz ez a legnagyobb bizonyság, hogy benne van a kuhiban!
Búcsút vett, azért, hogy még az éjjel elszökjék a kedvesével a
holnapi menyegző elől. Azért egyezett bele olyan könnyen! – Jaj!
Jobban ismerem én a fehér népet! <span class="pagenum"><a name=
"Page_119" id="Page_119">-119-</a></span></p>
<p>– Ezer pokolraszállt lélek! most mondasz valamit. Ha ez
csakugyan úgy volna? Tüzet eszem, mérget iszom, vasat okádom, ha ez
igaz! Verjetek lelket a lengyelbe azonnal! Költsétek fel, ha fél
halott is! Ez olyan düh, hogy egy ember nem elég a kifújására!
Lármázd fel az egész népet!</p>
<p>– De sőt ellenkezőleg cselekszünk. Dehogy csapunk lármát a
dologból: akkor megtudnák s vigyáznának magukra. Inkább hagyunk
aludni kit-kit, a mig magától fel nem ébred, s estére a medvéknek
is halbódítót adunk a moslékjukba, hogy elő ne jőjjenek. Valami
titka van annak a templomnak. Az az éjféli harangkongás, az a
kisértetjárás a kivilágított templomban, a mit kegyelmes uram maga
látott és hallott, nem történik emberi tudomány nélkül. Ez alatt
valami lappang. Bizza én rám, kegyelmes uram, azt a dolgot. Estig
én elkészítem az egész stratagémát úgy, hogy ha maga Belzebub van
is a játékban, még azt is megfogom a kelepczében.</p>
<p>Késő estig folyt a súgás-búgás a mitosini kastélyban. Az
asszonynépet távol tartották a titoktól.</p>
<p>Az alatt, a mig Magdolna leányasszony az ebédnél volt, a
templomot megrakták Berezovszky fegyveres csatlósaival. Maga a
feldühített vőlegény is ráállt, hogy jelen legyen a
megrohanásnál.</p>
<p>– De megölni nem szabad a papot! szabadkozék a mazúr. Papot ölni
nagy veszedelem. Megtörtént egy öregapámon, hogy papot öletett meg;
s azt élve vitték el az ördögök.</p>
<p>Meg kellett neki igérni, hogy Páter Péter életben hagyatik.
Büntetésül majd inkább valami iszonyu kínzás nemét fogják a számára
kitalálni.</p>
<p>Alkonyatra válván az idő, maga Berezovszky is beosont a
kápolnába, s ott aztán fegyveres hiveivel együtt elrejtőzött a
sirboltba. Adtak nekik egy hordó sert is, meg egy ostábla játékot,
hogy teljen az idő.</p>
<p>Alig hogy besetétedett, Gráczián úr nagy fennszóval <span class=
"pagenum"><a name="Page_120" id="Page_120">-120-</a></span> adta ki
a parancsolatot, hogy «minden ember jókor dögölni menjen; mert
holnap korán kell kitörülni a szemeikből az álmot; esküvő lesz a
háznál: egész éjjel se vendég, se szolga egy mukkanást ne tegyen;
pincze, kamra be legyen zárva!»</p>
<p>A diákok este dalt virgináltak a menyasszony hálószobájának
ablaka alatt, s azzal ki lett oltva minden világ a kastélyban.</p>
<p>S aztán olyan mély csendesség lett, mintha senki sem volna
ébren. Csak a zajló Vág jégropogása harsogott folyton a csendes
éjszakában.</p>
<p>A mint a nagy kastélyóra a tizenkettőt ütötte, Magdolna felkelt
ágyából, felvette a köntösét, csipőjére kötötte a kis tarsolyt
ereklyéivel, nyakába keríté kis subácskáját s nesztelenül,
lábhegyen lopózva leosont a hátulsó csigalépcsőn az ismeretes kis
ajtóig, mely a medvés kertbe vezetett.</p>
<p>Körülnézett: még a medvék sem voltak elől. Gyertyaszentelő után
a medve még újra kezdi a téli álmot, ha ott kinn lágyul az idő. A
medvék nem állták útját.</p>
<p>Félelem nélkül ment el a templomajtóig. Onnan még egy
Istenhozzádot sóhajtott az örökre elhagyandó apai háznak, s
belépett az ajtón.</p>
<p>A holdvilág megint besütött a templomba s megvilágította az
átszurkált szenteket, a név nélküli sirköveket, s az oltárképet ott
a faragott rámában. – Most már tudott tőlük félni, mert megtudta,
hogy mit szenvedtek azok a szentek, a beléjök lőtt nyilaktól; kik
alusznak ott a pusztán hagyott sirkövek alatt, s mi a neve azoknak
a rémeknek, a kik a képre festett remetét ijesztgetik és csábítják.
Legjobban rettegett attól a bűbájos nőtől.</p>
<p>Csak közelítene már minél elébb a megszabadító kedves.</p>
<p>A baglyok szokatlanul sokat vijjongtak ma a toronyban.</p>
<p>Egyszer csak megkondult a harang, megvilágosodott az oltárkép. A
szerető közelit már!</p>
<p>Milyen igazi oltárkép volt, mikor az elsülyedt képnek a helyén
megjelent! Egy szent László! Ez az igazi magyar <span class=
"pagenum"><a name="Page_121" id="Page_121">-121-</a></span> szent!
Nem holmi pogányoktól agyonkinzott szent, hanem pogányokat
agyba-főbe verő szent. A ki le is száll az oltárrámából, és
megvigasztalja a térdeplőt.</p>
<p>– Jó, hogy siettél! Holnap már el akarnak vinni Lengyelországba.
Soha se láttál volna többet.</p>
<p>– Siessünk hát szerelmem!</p>
<p>– Csak egy perczig várj még. Itt bátyám sirboltja előtt hadd
mondjak el egy utolsó imát.</p>
<p>– Csatoljuk hozzá az enyimet is.</p>
<p>S aztán mind a ketten odamentek, letérdeltek a megölt testvér
sirköve elé, s elmondták, egymás kezét fogva, az engesztelő
könyörgést. – Ámen. Ámen.</p>
<p>A leány megcsókolta a sirkőbe faragott mellképet.</p>
<p>– Úgy-e megbocsátasz én nekem, édes bátyám! szólt a leány.</p>
<p>– Hogy ne bocsátanék meg, édes hugom? hangzott fel egy rekedt
hang a mélységből, s azzal kitárult a kriptaajtó, s előrohant rajta
Berezovszky fegyveres csapatja, maga a sértett vőlegény legelől,
kihuzott pallossal.</p>
<p>Csorbai Tihamérnak is egyszerre öklében volt a kard.</p>
<p>– No hát, ha nem vagy pap, akkor meg is öllek iziben! ordítá
Berezovszky, s rárohant, iszonyu csapásra emelve pallosát; de
Tihamér gyorsan eléje vágott, s úgy sujtá hóna alatt, hogy a
támadónak az egész karja vállban leesett: maga hanyatt dült, végét
sem érte a küzdelemnek.</p>
<p>– Visszatakarodtok a föld alá, gyávák! ordítá Tihamér, emberölő
csapásokkal paskolva a támadók közé, a kik rettenetes haragja elől
a kripta-ajtóig hátráltak vissza. Ekkor feltárult a templomajtó, s
fáklyákkal, fegyverekkel rohant be Gráczián úr csatlós hada a
templomba. Ő maga csak a mankós botját hozta a kezében.</p>
<p>– Ide barát! ordítá Gráczián. Elém állj, szerzetes! Te Páter
Péter! Leányok elcsábítója! Bottal légy agyonütve! Az én
botommal.</p>
<p>S vakon rohant előre felemelt mankójával.</p>
<p>Magdolna oda veté magát a két férfi közé. <span class=
"pagenum"><a name="Page_122" id="Page_122">-122-</a></span></p>
<p>– Minden szentekre! Atyám! Tihamér! Ne bántsátok egymást.
Tapossatok inkább engem össze!</p>
<p>– Félre az útból, lotyó! ordítá az apa, s felrugta az eléje
térdeplő leányt. – Jó szerencséje, hogy egy fegyveres csatlósa
eléje vetette magát, s felfogta saját fejével a lesujtó kardvágást,
a mivel Tihamér akarta ezt neki megfizetni.</p>
<p>Még két csatlós dült el halálsebben a dalia ádáz csapásai alatt,
ekkor a kard markolatban kezébe szakadt.</p>
<p>De még azért nem győzte le a pipogya had. Ha nem volt kardja,
ott voltak az oltáron hatalmas rézgyertyatartók, felkapott egyet s
olyan ütlegeket osztott vele jobbra-balra, hogy szabad lett előtte
az út; a ki megfogta, esze nélkül ereszté el: egy ugrással
fenntermett az oltáron, ott állt az oltárkép helyén: mögötte volt a
folyosó. Ha a tölgyfa-ajtót becsaphatja maga mögött, s a reteszt
eléje tolja, soha meg nem fogják.</p>
<p>Hanem a mint onnan az oltárról egy pillantást vetett vissza a
fáklyafénytől vereslő templomba, meglátott valamit.</p>
<p>Az a látvány megfogta, megdermeszté.</p>
<p>Azt látta, hogy Likavay Gráczián megragadja Magdolna szétbomlott
hosszú haját s annál a hajánál fogva hurczolja az elalélt leányt
végig a kövezeten a templomajtó felé.</p>
<p>Ez végképen elvette az eszét. A düh kioltott lelkéből minden
emberi gondolatot; nem volt már egyéb, mint vadállat: a nöstényét
vesztett him oroszlán. Fájdalmában ordítva ugrott le egy szökéssel
az oltárról a földre. Most már mind a két kezébe kapott egy nehéz
kandelabert, s azzal, mint két buzogánynyal rohant a csatlóstömeg
közé, törve-zúzva, a mi emberi csont eléje akadt. Úgy dúlt a
szolgasereg fegyveres gomolya közt, mint őrült Hercules a
Nessus-inggel a testén: a templomajtóig tört utat magának, a hol
kedvesét az apja kihurczolta. – Ott utólérte az öreget, s egy
csapást mért a fejére a nehéz gyertyatartóval, <span class=
"pagenum"><a name="Page_123" id="Page_123">-123-</a></span> a mit
Gráczián az öklével fogott fel. Akkor hátulról egy köpenyeget
vetettek Tihamér fejére, s egy szolga a lábai elé vetette magát,
akkor aztán elnyomták, leteperték, megkötözték.</p>
<h2>A SZÉP ASSZONY ÖRÖME.</h2>
<p>A Vág egyre jobban zajlott. A legvénebb emberek sem emlékeztek
rá, hogy ilyen nagyon meg lett volna indulva. A jeges özön a
madocsányi patakon át feltódult egész a malomgátig, ennek sem kell
sok, hogy keresztül törje s akkor meg nem áll a kastély faláig.</p>
<p>– Lásd, rebegé Cupido úrfi anyjának. Minek döntögettétek fel a
szent Nepomukot, te is, meg a Páter Péter is? Most a szent ezzel
fizet meg.</p>
<p>– Ejh! álmodtad te azt!</p>
<p>– De láttam én azt: most is reszketek bele.</p>
<p>– Ha reszketsz, akkor hideg lel: eredj vissza az ágyadba, ne
nézegess ki az ablakon. Majd ide küldöm a Herskót. Meséljen
valamit.</p>
<p>(Herskót ám! Ki tudja, hol lóg az most?)</p>
<p>– Küldd ide inkább a Páter Pétert, az majd megmondja az
igazat.</p>
<p>Azt, azt! A Páter Pétert.</p>
<p>Hajnal óta legalább tizszer volt odaát Idália a Páter Péter
szobájában megnézni, hogy otthon van-e? Sem ő maga nem volt ott,
sem a czifra lovagköntös. A nyitva hagyott ablakon át pedig
bedudolt a szél.</p>
<p>Azután megint kiment az üveggel fedett erkélyre az úrnő, s végig
bámult azon a nagy jeges tengeren, a mit most a Vág csinált a
völgyből, a minek a közepe sebesen folyik, a két szélén meg
hegylánczokká tódulnak a jégtorlaszok.</p>
<p>A mitosini kastély nagy bádog tornyát sütötte a reggeli nap: jól
idelátszottak. <span class="pagenum"><a name="Page_124" id=
"Page_124">-124-</a></span></p>
<p>Egyszer úgy tetszett neki, hogy egy fekete pont elválik a túlsó
partról, s aztán a jégzaj közé törtet. Nem sokára kivehette egy
látcsövön keresztül, hogy az egy dereglye, a miben öt ember ül.</p>
<p>Vajjon mit hozhat ez a dereglye?</p>
<p>Öt embertől itt meg nem ijednek. Huszonöt csatlós, vadász, hajdú
áll itt készen, mindegyiknél puska, kopja.</p>
<p>Azoknak a munkája ott a dereglyében valóságos istenkisértés. – A
jégtorlaszok minden perczben összezúzással fenyegetik a járművet.
Néha kiugrálnak négyen a jégtáblára, s úgy vontatják a dereglyét
keresztül rajta. Egy óriási jégtábla az imént, a mint magasra
felemelkedett, s aztán egyszerre alázuhant, majd ott csapta
valamennyit, mint egy csoport vizipatkányt.</p>
<p>Nagyon erős szándéka lehet valakinek még ma eljutni Madocsányba.
Vajjon ki lehet az?</p>
<p>Négy ember cselédféle, azt messziről ki lehet venni. Az ötödik
meg úgy be van búrkolva déczbundába, hogy találgatni sem lehet.</p>
<p>Eljutnak biz azok szerencsésen egész a malomgátig.</p>
<p>Ott a révészek kiugrálnak a dereglyéből, azt kihúzzák a jégre s
megkötik egy fűzfához, akkor aztán a déczbundás ötödik alak is
felkél és kiszáll a szárazra.</p>
<p>Az első lépésénél megismeri aztán Idália, hogy ki az? Sántit. –
Ez a biczczentő tappogás a szomszéd várúré. – Likavay Gráczián
közelit!</p>
<p>Az ellenség, a kinek a szivében már megforgatta a kést másodszor
is.</p>
<p>De csak egyedül jön. Vajjon mit akarhat?</p>
<p>Azért keresi talán föl a vén medve a régi ellenségét, hogy azt,
mint a vadmacskát egy ökölszorítással megfojtsa?</p>
<p>Tapasztalni fogja a medve, hogy a vadmacskának körmei vannak, s
azokat az használni tudja.</p>
<p>Idália asszonyon hosszú prémes orosz kaftán volt, annak bő
ujjában jól el lehetett rejteni azt a mérgezett <span class=
"pagenum"><a name="Page_125" id="Page_125">-125-</a></span> hegyű
tőrt, a mivel egy karczolás elég, hogy a legerősebb férfit holt
emberré tegye. – Azonkívül a szomszéd szobába lettek lesbe állítva
a hajdúk, meg a sáfár és az ispán, hogy a legelső segélykiáltásra
berohanjanak, s a ki az asszonyukat bántja, azt csákányaikkal
leverjék.</p>
<p>Fölösleges előkészület!</p>
<p>Likavay Gráczián minden fegyver nélkül jött; se kardja, se
csákánya nem volt vele; – nem is tudta volna hasznát venni: a jobb
karja a nyakába volt felkötve, kötelékbe pólyált ököllel, s a
vásznon keresztül verte magát a vér. Páter Péternek az utolsó ütése
a templomi gyertyatartóval az ő fejének szólt: a tenyerével fogta
azt fel, s az ütés nyomorékká tette a kezét. A balkezének meg elég
dolga volt a mankóval, aztán meg a levett süveggel.</p>
<p>Alázatosan, meghajtott fejjel, meggörnyedt lélekkel, sánta lábát
a másik után húzva, járult az úrnő elé. A hangja hasonlított az
ajtó előtt kápsáló kolduséhoz.</p>
<p>– A föld poráig megalázva jövök, nagyasszonyom, kegyelmedhez;
szegény halott, eltemetett öreg ember. Elismerem, hogy meg vagyok
verve, agyontörve, semmivé téve. Azt is elismerem, hogy
megérdemeltem. Én voltam a bűnös, és voltam a ludas. A magam
házának a tornyáig ért a gyalázat, s én azt a kegyelmed házának a
pinczéjében kerestem. Én vádoltam kegyelmedet azzal a förtelemmel,
a mi nekem mindennapi kenyerem volt. – Meg van boszúlva kegyelmed,
legyen megnyugodva felőle.</p>
<p>– Mit tett kegyelmed? Én nem akartam, hogy öljön,
gyilkoljon!</p>
<p>– Óh, ne ijedjen meg! Hiszen tudom, hogy érzékeny szive van.
Sajnálná, hogy egy jó szava miatt: egy igazi barátságos,
atyafiságos, szomszédi figyelmeztetése miatt a dühös, bolond
Likavay Gráczián rendre fojtogatott volna férfit, leányt. – Dehogy
tette. Inkább az ölt minket rakásra.</p>
<p>– Páter Péter?</p>
<p>– Az bizony, Páter Péter. Csakhogy Csorbai Tihamér <span class=
"pagenum"><a name="Page_126" id="Page_126">-126-</a></span>
képében. Az derék egy lovag. Elébb halálra sujtotta leendő vőmet, a
jámbor Berezovszkyt, azután bénává szabdalta egy pár derék
csatlósomat, s hogy egyszer a kardja markolatban szakadt, kapta: az
oltár gyertyatartóival törött, zúzott össze bennünket; nekem is
jutott belőle egy csapás: tekintse meg kegyelmed.</p>
<p>S azzal lebontotta jobb kezéről a véres köteléket, s Idáliának
meg kellett nézni az összezúzott kezet. Eliszonyodott tőle.
Segíteni akart Grácziánnak újra bekötni a sebhedt öklét, de az nem
engedte.</p>
<p>– Ne fáradjon vele nagyasszonyom! A fogammal, meg a balkezemmel
majd megkötöm valahogy.</p>
<p>– S mi lett Páter Péterrel? szorgolá a nő.</p>
<p>– Utoljára mégis elnyomták. – Sok lúd disznót győz.</p>
<p>– És megölték?</p>
<p>– Dehogy ölték. Mondtam már, hogy nem ölök én meg senkit.
Szelid, kegyes ember vagyok én már. Sem én nem ölöm meg Páter
Pétert, sem az én szavamra nem öli őt meg senki.</p>
<p>– Hát mit fognak vele tenni?</p>
<p>– Az majd az én gondom lesz. De egy haja szála sem fog
meggörbülni, azt előre mondom. Még arra is hitemet teszem, hogy
tovább fog élni, mint én magam.</p>
<p>– Hát a leányával mit tett kegyelmed?</p>
<p>– Óh, a miatt se legyen nagyasszonyomnak semmi aggsága. Még azt
sem öltem meg. Tömlöczbe sem zártam. Meg sem korbácsoltam. Jámbor,
ártatlan ember lett már én belőlem.</p>
<p>– Hát mit tett kegyelmed? Megbocsátott neki?</p>
<p>– Nemcsak, hogy megbocsátottam; de el is bocsátottam. – Úgy
bocsátottam el, a hogy megigértem neki, ha még egyszer találkozni
próbál Csorbai Tihamérral.</p>
<p>– Csak nem őrült meg!</p>
<p>– Talán hallotta volna már kegyelmed, nagyasszonyom, hogy mit
igértem neki? – Igen is. Hogy akkor egy csónakra teszem, s berúgom
csónakostul a Vág folyóba, <span class="pagenum"><a name="Page_127"
id="Page_127">-127-</a></span> aztán uszszék Isten hirével, a merre
a vizek viszik. Most épen nagyon jó alkalmatosság a Vág folyó az
ilyen utazásra.</p>
<p>– S kegyelmed megtette volna azt?</p>
<p>– Bizony meg. Ha éjfél után egy órakor hallgatózott volna
kegyelmed a csendes éjszakában, hallotta volna sokáig a segítségért
való kiáltozást a jégzaj közepén. Én nem sokáig hallhattam, mert
ellenkező szél fújt s a jég ropogása elnyomja a hangot.</p>
<p>– Kegyelmed rettenetes ember.</p>
<p>– Dehogy vagyok. Alázatos, földön csúszó féreg vagyok. Sánta,
béna nyomorék vagyok. Földredöntött pudvás fűzfa vagyok. De hát mit
panaszlom én a magam baját kegyelmednek? Hisz nem azért jöttem én a
jeges árvizen keresztül, pokollal daczolva, ide a madocsányi
kastélyba, hogy a magam nyomorúságát elsiránkozzam. Nem akarok én
ezzel még kegyelmednek is rossz órát szerezni. Hanem jöttem egy
nagyon komoly dologban, a mit még ma el akarok kettőnk között
intézni. – Én eladom kegyelmednek a mitosini uradalmamat.</p>
<p>– Hogyan mondta kegyelmed?</p>
<p>– Az egész mitosini birtokot kastélyostul, minden
ingó-bingójával, lábasmarhájával együtt. Eladom kegyelmednek örök
áron. Meg akarta azt már venni tőlem a kegyelmednek a megboldogult
jó ura: mikor egyszer a fiam sok adósságot csinált, meg voltam
szorúlva. Akkor igért nekem a birtokomért hatvanezer tallért, meg
harminczezer aranyat. Nem adtam. Inkább eladtam a feleségem hozta
jó buzatermő alföldi birtokomat; de az ősi mitosini kastélyt nem
bocsátottam szomszéd kezére. Büszke voltam. Nem vagyok az már. A
fekete földig vagyok megalázva. A gyalázatot, a mi a házamat érte,
száz ember látta, száz szájjal beszéli: tovább nekem ezen a vidéken
nincsen maradásom. El kell vándorolnom olyan országba, a hol még
csak nem is érti senki azt a nyelvet, a min itt beszélnek.
Moldovába, vagy Kis-Oroszországba. Azért <span class=
"pagenum"><a name="Page_128" id="Page_128">-128-</a></span>
megkinálom most kegyelmedet a birtokommal. Ha meg akarja adni érte
az árt, a mit a megboldogult kinált: háládatos köszönettel fogadom;
ha le akar kegyelmed alkudni: ez ellen sem protestálok. Szökni
akarok a birtokomtól, s eladom azt akármi áron, mint a hogy eladja
a halódó ember a nyoszolyáját, hogy koporsót vehessen rajta
magának.</p>
<p>Idália büszkén emelé föl fejét, a bogláros tűk rezgettek a
kontyában. A kielégített boszú dæmona emelgeti így a szarvait. A
bittsei nap vissza lett fizetve! Busásan, kamatok kamatjaival
együtt! A földregázolt fátyol ki lett engesztelve egy egész
szemfödéllel! Őt akarták innen elűzni, s ő kergette őket világgá.
Most már kevélykedni akar diadalával.</p>
<p>– Jól van: nemzetes Likavay Gráczián uram! ha kegyelmed el
akarja nekem adni örök áron a mitosini birtokát, én azt az árt, a
mit a szegény megboldogult uram felajánlott, most is megadom érte.
A pénz itt van nálam készen: nem szoktam uzsorára kiadni. Akármikor
átveheti kegyelmed.</p>
<p>– Most azonnal. Mert én velem már holnap ilyenkor a mitosini
bagolyvárban teremtett lélek nem beszél. Tehát most mindjárt. Hisz
az hozott ide. Elhoztam magammal készen a contractust, a mit még a
megboldogult küldött át hozzám két párban. Csak a nevek és az
összeg helyét kell bennük kitölteni, aztán aláirni, megpecsételni,
tanukkal coramizáltatni. Van kegyelmednek két irástudó embere a
keze ügyében?</p>
<p>– Ugyan itt vannak.</p>
<p>Idáliának nem kellett messze fáradnia; ott voltak a
mellékteremben a sáfár, meg az ispán, mind a kettő tudálékos ember,
diákul is értő. Azokat beszólíthatá.</p>
<p>Ekkor aztán megkinálhatta a vendégét, hogy foglaljon helyet
abban a karszékben; még vánkost is helyeztetett a köszvényes lába
alá, hogy kényesebben üljön.</p>
<p>A két irástudó férfi aztán fogta a két párt az adásvevési
<span class="pagenum"><a name="Page_129" id=
"Page_129">-129-</a></span> szerződésből és összeolvasta, hogy
tökéletesen egyezik-e a szövege? Azután beleirták a neveket, meg a
tallérok és aranyok mennyiségét.</p>
<p>A két fél odairta a nevét egymás alá, ugyanazzal a tollal. Veres
spanyol viaszkkal ráütötték a pecsétjeiket.</p>
<p>– Nekem talán feketével illett volna! – dörmögé a fogai közt
Gráczián. – No de ki tudhatja még azt?</p>
<p>Azután a két tanu is aláirta és megpecsételte az okiratot. Kiki
eltette a maga példányát.</p>
<p>Azután került a sor a pénzátadásra.</p>
<p>Idália felhordatta a nagy tölgyfaasztalra az ezüst és arany
pénzt. Mind kisebb-nagyobb tonnácskákba volt az eltéve, a miknek a
fenekét kétfelé lehetett nyitni: fel volt irva rájuk az összeg.</p>
<p>– Kivánja kegyelmed, hogy megszámláljuk, vagy fonttal mérjük
meg? – kérdé az úrnő.</p>
<p>– Se nem számláljuk, se nem méregetjük; a ki idetette,
bizonyosan jól megszámlálta már.</p>
<p>– No, no uram: «pénz számlálva…</p>
<p>– Asszony meg verve jó.» Egyik sem igaz már. Elhiszem, hogy mind
rendben van. Miért akarna engem valaki megcsalni, a ki se nem
barátom, se nem atyámfia? Itt van fiaim, a fáradságtokért egy kis
borravaló. Aztán csukjátok le a hordókat.</p>
<p>Azzal a balkezével belemarkolt az egyik hordóba, nem is az
ezüst, hanem az arany pénz közé s beledobta, a mennyi a markába
fért, mind a két tanunak a földön heverő süvegébe.</p>
<p>– Rendben van az alkú, nagyasszonyom. Itt van, ezennel átadom a
kastélyomnak a kulcsát, magam az éjjel az ispán lakásán hálok.
Holnap reggelre beáll a Vág megint: érzi a sánta lábam előre, hogy
nagy hideg lesz; akkor átszánkázhatik kegyelmed a cselédjeivel,
bevonulhat a négytornyú tyúkültetőmbe s vendégsereget is híhat a
statutióra. Tele van a pincze, kamara. Hanem most már arra kérem,
legyen hozzám olyan engedelmes, küldesse <span class=
"pagenum"><a name="Page_130" id="Page_130">-130-</a></span> le
utánam a dereglyéhez ezeket a pénzhordókat a cselédjei által. Én
előre megyek: majd ottan megvárom.</p>
<p>– De legalább pecsételje le kegyelmed a hordók nyitját a saját
gyürüjével.</p>
<p>– Minek volna az a nagy gond? Hogy csalnának meg engem ezek az
emberek? Hiszen nem atyámfiai! Csupa idegen emberek, a kikkel
sohasem tettem semmi jót. Megbizom én bennük.</p>
<p>– Lelke rajta.</p>
<p>– No már most hát nagyasszonyom, búcsú fejében adjunk kezet
utoljára egymásnak. Sajnálom, hogy a jobb kezem nem nyújthatom.
Elválhatunk egymástól békében; egyikünk sem tartozik a másiknak
semmivel ezen a világon.</p>
<p>S e szóknál kezét nyújtá Idáliának: azt a balkezét.</p>
<p>– Hanem, hogy a pokolban aztán mekkora rovásunk lesz együtt? azt
majd megmondja a Belzebúb!</p>
<p>Ezzel eltaszítá magától hevesen a megszorított kezet, s aztán
baljába kapva a mankóját, felcsapva tar fejére a süvegét,
Istenhozzád nélkül biczegett ki a szobából, s hátra sem nézett, míg
a dereglyéhez nem ért.</p>
<p>Tizenkét csatlós vitte utána saroglyákon a sok pénzes hordót.
Azokat elhelyezték mind a dereglyében. Meg volt-e mind, nem volt-e?
Senki sem vette számba.</p>
<p>– Nincs több?</p>
<p>Akkor odaült a hajó farába s a révészeknek mondá:</p>
<p>– Taszítsátok be a vizbe a dereglyét.</p>
<p>A dereglye most még nehezebben hatolt előre, mint idejövet; nem
csoda: tíz mázsa arany, ezüst pénzzel volt nehezebb.</p>
<h2>AZ ARANY SÍR.</h2>
<p>Jó időpróféta volt Likavay Gráczián úr köszvényes lába
bizonynyal: alig jutott el a dereglye a Vág közepéig, már megállt a
jég s a dereglye odaszorúlt a zaj közé; <span class=
"pagenum"><a name="Page_131" id="Page_131">-131-</a></span> akkor
aztán az egyik révésznek nagy életveszedelemmel kellett kihatolni a
jég hátán a partra, a kastélyból a cselédséget előlármázni, azután
egy hosszú kötéllel visszatérni a dereglyéhez, a minél fogva
elvégre a nagy sokaság belekapaszkodván a kötélbe, Gráczián urat a
sok pénzes hordókkal együtt kivontatta a jégen át a partra.</p>
<p>Ott várt készen az érkező uraságra Mátyás mester egy muszka
háromfogatú troikával, szántalpon. A hordókat mind felrakták a
kasba; maga Gráczián úr a kocsisülésbe szorúlt, Mátyás mester
mellé, a ki a lovakat hajtotta.</p>
<p>Mikor az udvarra behajtottak, akkor azt mondta Gráczián Mátyás
mesternek:</p>
<p>– Üsd fel az egyik hordónak a fenekét, szógám, aztán fizesd ki
belőle az egész cselédhadat, egész esztendőre; tiszttartó, kasznár,
ispán már ki van fizetve s szekéren a motyója; nekem innen egy óra
alatt minden teremtett lélek eltakarodjék, mert a kit még azontúl
itt találok, azt meglövöldözöm; te maradsz itt velem egyedül.</p>
<p>– Engedelmet kérek, hogy visszaszólok; mondá Mátyás mester; de
minthogy minden ember tudja már, hogy mennyi sok pénzt hoztunk át
Madocsányból: attól lehet tartani, hogy ha az éjjel magunkra
maradunk, még kirabolnak bennünket.</p>
<p>– Ne tarts te semmitől. Éjszakára betoljuk az egész troikát abba
a templomba; oda nem törhet be senki, aztán a mint feljön a hold,
befogjuk a lovakat, mi ketten felülünk s azzal neki a világnak, meg
sem állunk veres Oroszországig. Pénz van, ott is urak leszünk.</p>
<p>– Azonban nemcsak aranynyal, ezüsttel él az ember, valami
vacsoráról kellene gondoskodni.</p>
<p>– Készen van minden. Az ispánházban el van rendelve a mai
kolláczió, meg az útravaló elemózsina is. Vedd a kulcsát,
megtalálod. Ott lesz egy átalag máslás is, a miből a mai «tort»
megiszszuk, a többit az útra elviszszük. Hát legalább is
taszítsátok be a szánkót a templomba.</p>
<p>Úgy tettek. A lovakat meg, nehogy az őrizetlen istállóból
<span class="pagenum"><a name="Page_132" id=
"Page_132">-132-</a></span> elsuvassza valami félkézkalmár,
bekötötték csak oda a sekrestyébe.</p>
<p>Egy pénzes hordó kinn maradt: abból Mátyás mester kifizette az
egész cselédséget teljes egy esztendőre s aztán kituszkolta
valamennyit az udvarról, a kaput is bezárta utánuk. A kastélyba úgy
sem lehetett már bemenni, mert annak a kulcsa ott volt
Madocsányban.</p>
<p>– A hordó nem ürült ki egészen. Mit csináljak a maradékkal? –
kérdé Mátyás mester.</p>
<p>– Tömd a tarsolyodba. Hasznát veszed magad.</p>
<p>Mátyás mester nem mondatta ezt magának kétszer.</p>
<p>– Édes szógám, soh’se csókolgass nekem kezet: nem érdemlem én
azt; hanem ide hallgass. Te ezermester vagy. A kőművesmunkához is
értesz. Hozd ide a szerszámodat a templomba.</p>
<p>Mátyás mester teljesítette a parancsot, előhordta a vakolatos
dézsát, a csapókanalat, a simitót.</p>
<p>– Már most gyere velem, s hordd utánam a szerszámaid.</p>
<p>Gráczián úr elvezette Mátyás mestert az oltárráma üregén
keresztül (a szent kép ki volt már dobva belőle) a rejtett
folyosóba, azután ahoz a nehéz tölgyfa-ajtóhoz, a mit ha kivülről
nyitnak, furfangos gépezet által megkondítja a toronyban levő
harangot.</p>
<p>Ez ajtón túl következett a hosszú alagút, s mindjárt az alján
két oldalbenyíló.</p>
<p>Az egyik bejárat előtt egy halmaz tégla volt lerakva.</p>
<p>Gráczián úr bevilágított a sötét üregbe.</p>
<p>– Nézz oda.</p>
<p>– Rettenetes hely ez! – szólt fogvaczogva Mátyás mester. Micsoda
asszonyok ezek?</p>
<p>– Csontváz asszonyok, a hogy látod.</p>
<p>– Hogy kerültek ide?</p>
<p>– Azt ők tudják. Hanem azt nem tudták, hogy-hogy kerüljenek ki
innen? Látod pedig, hogy próbálgatták. Itt az ajtó melletti falat
igyekeztek kibontani, késükkel kivájták <span class=
"pagenum"><a name="Page_133" id="Page_133">-133-</a></span> a
téglákat, kiszedtek két sort, három sort; akkor belefáradtak s abba
hagyták. Egy egész öl széles itt ez a fal.</p>
<p>– Az ám.</p>
<p>– No hát. Tudod mire lesznek jók most ezek a téglák? Befalazod
velük annak a másik fülkének a nyílását.</p>
<p>– Azt megtehetem.</p>
<p>– Hanem előbb megesküszöl nekem a szent evangeliumra, igaz
lutheránus hited szerint, hogy semmit azokból, a miket ez helyen
látni és hallani fogsz, ezen világi életedben senkinek ki nem
beszélsz.</p>
<p>Azzal elővont a tarsolyából egy apró betükkel nyomtatott kicsiny
bibliát: Mátyás mesternek arra kellett tenni a kezét s úgy mondani
utána az esküt.</p>
<p>– No már most fogj hozzá.</p>
<p>A fülke mélyéből egy keserves énekhang révedezett fel.</p>
<p>– De profundis ad Te clamavi, Domine…</p>
<p>– Ki van ott? suttogá borzadozva Mátyás mester.</p>
<p>– Vedd a fáklyát és tekintsd meg.</p>
<p>– Mátyás mester bevilágított az odúba.</p>
<p>Ott látta Páter Pétert, megkötözve, a barátcsuhába burkolva,
álló helyzetben, csipőig körülrakva arany, ezüst edényekkel,
kincset érő drágasággal: azok tartották fennállva. A kámzsa az
arczára volt lehúzva, azt nem lehetett látni.</p>
<p>– Páter Péter, suttogá Grácziánhoz fordulva Mátyás mester.</p>
<p>– Ördögöd van, hogy kitaláltad. Ez bizony Páter Péter.</p>
<p>– Ki hozta őt ide?</p>
<p>– Én magam a sánta lábammal, az összetört kezemmel.</p>
<p>– Hát nem ölték meg!</p>
<p>– Hallottad, hogy énekelt?</p>
<p>– Azt akarja kegyelmed, hogy én most ezt itt befalazzam?</p>
<p>– Nem egészen. Hagysz a falon egy akkora nyilást, mint egy kis
hordófenék, hogy meg ne fulladjon. <span class="pagenum"><a name=
"Page_134" id="Page_134">-134-</a></span></p>
<p>– De hát aztán, ha mi ezt a tájat itt hagyjuk, ki ád be neki
enni?</p>
<p>– Hát az Illés próféta hollója. A mi a bibliában van, az mind
igaz. Ha megtörténhetett egyszer, hogy a holló kenyeret hordott az
éhező profétának, megtörténhetik másodszor is. Láss hozzá. Te
kezdted el ezt a munkát, neked kell ezt be is végezni. Láss hozzá,
édes szógám, szép szerével; vagy különben szétlövöm a koponyádat. S
aztán meg ezét a másikét!</p>
<p>Mátyás mesternek a hátához fagyott a veríték a nagy rémülettől.
Elkezdte a munkát.</p>
<p>– Míg te elkészülsz, én egyet sétálok ebben a szép földalatti
paradicsomban.</p>
<p>S azzal egy lámpát a zúzott jobb kezére akasztva, tova biczegett
a sötét alagút tekervényes folyosóján, minden bicczenésnél
számlálva a lépteket. Mikor az ötszáz negyvenediket számlálta,
akkor ott volt azon üreg előtt, a melyben az a nagy rézrozsdás
hordó állt.</p>
<p>Felemelte a tetejét.</p>
<p>Azon alul vastag viaszréteg következett, azon lyukat vájt a
bicskájával. Az volt abban, a mit az első meglátásnál gyanított:
lőpor.</p>
<p>Kivett belőle egy csipetet s a gyertyára hintette. Szépen lobbot
vetett az. A lőpor szárazon maradt a viaszréteg alatt annyi sok
esztendő óta.</p>
<p>Akkor aztán kigombolta a bekecsét, s lecsavargatta a derekáról a
sokszorosan körültekert gyapotzsineget. Azt pedig hozzá kötötte
ahoz a kanóczhoz, a mi ennek a hordónak az akonáján kicsüggött, a
balkezével és a fogával. Akkor aztán megindult visszafelé, s a
gyapotzsinórt maga után eresztve. Annak is épen ötszáznegyven sing
volt a hossza. Mikor véget ért, akkor meggyújtá azt a végét a lámpa
mécsénél. Azután kihúzta a hasítékból az ezüst óráját s megfigyelte
rajta, mennyi idő telik el az alatt, a míg az izzó kanóczból egy
singnyi végig parázslik. Épen egy percz. Hát már most ötszáz
negyven percz hány óra? <span class="pagenum"><a name="Page_135"
id="Page_135">-135-</a></span> Ez sok volt az ő fejének. Majd
megmondja a Mátyás mester.</p>
<p>Mire visszakerűlt a fülkéhez, már akkor készen volt a fal, csak
a gömbölyü nyiláson simítgatott még a pallér.</p>
<p>Különös, hogy arra nem gondolt Gráczián, hátha a befalazott
Páter Péter összebeszél Mátyás mesterrel az alatt, a míg ő
odakószál, s ráveszi azt könyörgéssel, igérettel, fenyegetéssel,
hogy hirt adjon felőle? Vagy talán nagyon is gondolt rá. Arra való
a kanócz; meg még talán valami más is?</p>
<p>– Készen vagy, szógám? Mondsza csak, hányszor van meg hatvan az
ötszáznegyvenben?</p>
<p>– No hát: hatszor kilencz ötvennégy: kilenczszer.</p>
<p>– Igazság az. Hatszor kilencz ötvennégy. Ezt az egyet soha se
birtam megtanulni a kétszerkettőből. Tehát kilencz. Az épen
elégséges. No, hát én is készen leszek mingyárt. Már most hát eredj
fel, édes szógám, az ispánházba, fűtsd be a kandallót, terítsd meg
az asztalt, rakd fel a vacsorát. Én egy kicsit itt maradok búcsút
venni a «fiam uram»-tól.</p>
<p>A mint a mindenes eltávozott, Gráczián úr visszament a
templomba, s a pénzes hordókat leszedve a szánról, egyenként
áthengergeté a rejtek folyosón, s felállítgatá a befalazott fülke
elé. Mikor mind valamennyi ott volt, akkor bedugta fejét a
fenhagyott nyiláson.</p>
<p>– Üdvözlöm kegyelmedet, szerelmetes szép vejem uram, Páter
Péter. Hát, hogy éli világát a lakodalom napján? Ugyan szép
menyasszonyra tett szert kegyelmed, no mondom! De hát ne mondja,
hogy «egy szál ruhában» vitte el tőlem az egyetlen egy leányomat;
generosus apa leszek: odaadom a hozományát is, kiadom apai, anyai
jussát egyszerre, hadd élje világát a maga kedvére. Van-e még több
ilyen jó após a kerek földön, mint én?</p>
<p>Azzal kinyitotta az egyik hordót, a balkezével ráfektette a
sebesült jobb karjára: nem gondolt a testi fájdalommal, betöltötte
a csengő tallérokat a nyiláson. <span class="pagenum"><a name=
"Page_136" id="Page_136">-136-</a></span></p>
<p>Utána a többi hordók tartalmát, a mikben ezüst pénz volt.</p>
<p>– Idáig az anyai juss. Most jön az apai. Akkor az aranynyal telt
hordókat vette elé, s töltötte belőlük a kincszáport a befalazott
vő fejére.</p>
<p>Utoljára a pénzgarmada egész a két válláig ellepte a befalazott
férfit, csak a feje maradt ki belőle.</p>
<p>– Miserere mei Domine! hangzott az élve eltemetett nyögése az
üregből.</p>
<p>– Hahaha! kaczagott fel Gráczián. Hát talán még nóta is kell?
Énekeljek is valamit? Tetszik ez? – Gemitus mortis dolores inferni,
Circumdederunt me! – Talán jobban bevág ez: – Komáromba kell menni.
Létánia fog lenni. Hej az én rózsám, a barát, Tartja a létániát!
Hahaha! Nem kell belőle több! A másikból talán? – In paradisum
inducant te angeli! – Óh ez nagyon keserves nóta! Sokkal szebb
ennél az, hogy – Azért adtam egy petákot, Szeresd lányom a barátot!
– Össze tudod-e rá verni a bokádat? Pedig mingyárt itt lesz a
táncz; hallod-e a frissét? – et cum Lazaro, quondam paupere vitam
habeas sempiternam! Hahaha, hahaha! Patientia-baráttáncz. – Kyrie
eleizon! – Hahaha!</p>
<p>Azzal kezébe kapta a fáklyát, s a folyosón végig bandukolva, ott
is rikácsolta a liturgiával kevert népdalt. Nincs a barátnak
subája. Hideg a reverendája. Circumdederunt me!</p>
<p>Ördögi kaczagása volt az utolsó emberi hang a földalatti üreg
éjszakájában.</p>
<h2>A TOR.</h2>
<p>Nagyon okos ember volt ám az a Mátyás mester; túl járt annak az
esze minden másén. Mikor magára hagyta Gráczián urat, ezt gondolta
magában:</p>
<p>– Ej no! Most én valami olyan titokban lettem tudós, ami olyan
erős, hogy keresztül eszi magát az edény falán. <span class=
"pagenum"><a name="Page_137" id="Page_137">-137-</a></span> Igaz,
hogy megesküdtem az evangéliumra, hogy el nem árulom soha senkinek
a dolgot; de vajjon hisz-e nekem tökéletesen Gráczián úr, holott az
evangéliumnak sem hisz? Egy holt emberbe azt hiszem sokkal több
bizodalmát vetné. S milyen könnyű egy eleven emberből holt embert
csinálni! Egy befaló harapás valami jófélével bepáczolt sonkából,
egy korty valami præparált szopóka-nyalókából, s aztán nyugodalmas
jó éjszakát! A holt embert aztán nem kell strázsálni.</p>
<p>Ezeket gondolta végig, mikor azt a sonkát megszelte, a mit az
ispánházban talált s a máslásos átalagot felállítá az asztalra s a
czintányérokat szépen megtörülgette.</p>
<p>Gondolt ki valamit.</p>
<p>Még maradt a háznál egy eleven állat, egy kopó. Azt behítta a
szobába. Adott neki egy darabot a sonkából is, a kenyérből is, a
kutya megette mind. Azután töltött neki a tálba a borból. A kutya
szomjas volt, megitta. Nem lett tőle semmi baja.</p>
<p>«Még eddig» hát sem étel, sem ital nincs megvesztegetve. Az
azutánra nézve pedig majd a kezére fog vigyázni Gráczián urnak!</p>
<p>Sokáig kellett rá várnia; az aranytemetés időbe telt. Egyszer
aztán megkondult a kis torony boszorkányos harangja; a jeladás,
hogy a föld alatti folyosó ajtaján át közelít valaki. Gráczián úr
biczegett elő a templomból. Nem voltak már a kertben a medvék. A
bőrük ott lógott a kerítésre felfeszítve. Azokat tegnap rögtön
lerántatá róluk a gazda, jutalmul a hűtelen felvigyázásért.</p>
<p>– A lelkek harangoztak megint. Dörmögé Mátyás mester a
visszatérő Gráczián úr elé.</p>
<p>– Ne félj, utoljára harangoztak.</p>
<p>Azzal letelepedett a terített asztalhoz.</p>
<p>Nagy, hosszú, bőszárú lengyel csizmák voltak a lábain, azoknak a
hüvelyében egész szerszámtár elfért.</p>
<p>Az egyikből elővette az ezüsttokba dugott görbe kését, két águ
villáját: idegen evőeszközzel igazi úr nem jár a <span class=
"pagenum"><a name="Page_138" id="Page_138">-138-</a></span>
szájához; a másikból meg kihúzta a békatekenő-tokba csukott arany
poharkáját, azt a talp nélküli gömbölyü kelyhecskét, a mit
«bratinának» hivnak, egy hújjában kihörpenteni való.</p>
<p>– Lássunk hozzá, szógám, szelj magadnak, szelj nekem is. Látod,
hogy nekem csak fél karom van.</p>
<p>Azzal leültek egymással szemközt az úr és a szolga s elébb ettek
egy verset. Éhes lehetett az úr is: reggel óta egy falat nem volt a
szájában.</p>
<p>A kutya ott ugrált körülöttük: kutya baja sem volt, se ételtől,
se italtól.</p>
<p>– No már most igyunk is egyet, édes szógám, ebből a közös
bratinából; elébb majd én, azután te. Látod, az ilyen bratina azért
jó, hogy a házigazda nem mérgezheti meg az itallal a vendégeit, a
hogy a taliánok szokása, mert ez körüljár: mindenki «egy» pohárból
iszik, s maga legelőször a gazda.</p>
<p>S azzal megtöltötte magának az arany poharkát s kiürítette: «a
te egészségedre, édes szógám».</p>
<p>Átadta neki a poharat: az meg ő rá köszöntötte azt.</p>
<p>– A kegyelmed egészségére, édes uram.</p>
<p>Azután következtek rendre a többi áldomások.</p>
<p>– A boldog menyasszony egészségére.</p>
<p>– Isten éltesse a derék vőlegényt.</p>
<p>– A madocsányi szép asszonynak is vivát!</p>
<p>És így sorba, egyszer az egyik, másszor a másik kézbe vándorolt
a «szálló pohár», jó barátra, ellenségre, vegyest: míg csaknem
kifogyának mind a kettőből. Ez alatt a holdvilág is feljött s
besütött az ablakon.</p>
<p>Akkor így szólt Gráczián úr Mátyás mesterhez:</p>
<p>– Ugyebár, édes szógám, te neked is van egy férjhez ment
leányod?</p>
<p>– Van ám.</p>
<p>– Teplán lakik, szegény?</p>
<p>– Ott biz az.</p>
<p>– Hány gyereke van? <span class="pagenum"><a name="Page_139" id=
"Page_139">-139-</a></span></p>
<p>– Hat biz annak.</p>
<p>– Még azokért nem ittál, úgy-e?</p>
<p>– Nem ám.</p>
<p>– No hát ne is igyál, édes szógám, értük. Mert eleget ittál te
már; eleget bizony, nem csak a mai napra: de az egész életedre.
Holt ember vagy te már, velem együtt. Ez a bratina, a miből ittunk,
maga volt megmérgezve, jó fáin olasz méreggel, a mi órára dolgozik.
Még két órád van élni való, hát csak szedd fel magadat s indulj
neki. A jég beállt, átvándorolhatsz Teplára, a leányodhoz, ott
lefektetheted magadat az ágyba, papot hivathatsz, testamentumot
tehetsz, s aztán legalább lesz, a ki a szemedet lefogja. Ez volt a
vége a komédiának.</p>
<p>Mátyás mester rémülten ugrott fel a helyéről, a haja szétborzadt
a fején; már kezdte érezni belső zsigereiben a közel halál
előreküldött nyilallásait. Átkozódva rohant ki a szobából, ott
hagyta pénzzel tömött tarsolyát is s kíntól ordítva rohant ki a
kastély kapuján, aztán neki a befagyott Vág jéghátának.</p>
<p>Gráczián úr pedig teletölté poharát a borral s iddogált tovább,
egyedül, magában áldomásozva, sorban mindazokra, a kikkel valaha
jót tett, s a kik vele rosszat tettek, s aztán megint azokra, a kik
vele csak jót tettek, s a kikkel ő rosszat tett mindig. És minden
pohár egy új méregital volt, úgy van az csinálva, hogy lassan adja
ki az erejét. Sietnie kellett. Be akarta váltani a szavát, a mit a
madocsányi szép asszonynak adott: «hitemre mondom, hogy a Páter
Péter tovább fog élni, mint én!»</p>
<h2>VOLT – NINCS.</h2>
<p>Idália ezen az egész éjszakán nem volt képes lefeküdni; kerülte
szemeit az álom, üldözte lelkét a gond.</p>
<p>A jóllakott boszú rosz hálótárs.</p>
<p>Folyvást a rémjelenetek bontakoztak, váltakoztak képzeletében,
<span class="pagenum"><a name="Page_140" id=
"Page_140">-140-</a></span> áldozatainak szörnyen megcsúfolt
torzalakjaival.</p>
<p>Az a leány ott a csónakon, a kit a jeges vizár ragad magával:
sikoltásait elkapkodja a szél!</p>
<p>Hát a férfi? Az imádott alak, a kit, hogy elveszített, még
kevésbbé tud oda engedni akár embernek, akár ördögnek. Fájt érte a
szíve nagyon.</p>
<p>Sok szép szobája volt a szép asszonynak; de még sem elég arra,
hogy helyét találja: tele siratta már valamennyit. Ki-kiment az
erkélyre s a jégvirágos ablakon a lehelletével karikát olvasztott,
akkorát, hogy kitekinthessen rajta a Vág vizére.</p>
<p>A nagy sivatag jégmező terült el előtte, a mi a mitosini vártól
egész a madocsányi kastélyig terjeszkedett már. A holdvilág sütötte
a halott tájképet.</p>
<p>Reggeli három óra tájon, mikor ismét ott állt az erkélyen, s
mint egy tébolyodott bámult ki a jégkietlenbe: egyszer csak úgy
tetszék neki, mintha egy fekete pont mozogna azon, a kastély felé
közelítve. Emberalak, ha tovább nézik.</p>
<p>A mint az alak közeledett, el-elbukva a torladt jég között, meg
föltápászkodva, ki lehetett venni a czélját, hogy egyenesen a
kastély felé törekedik.</p>
<p>– Valaki Mitosinból!</p>
<p>Idália kiment a pitvarba, felzaklatta az alvó cselédeket, s
megparancsolta nekik, hogy menjenek a jégre, vigyenek saroglyát
magukkal, segítsenek egy embernek, a ki ott tör a jégen keresztül,
s alig bír már előre haladni, hozzák ide a kastélyba.</p>
<p>Az az ember volt Mátyás mester.</p>
<p>Mikor odahozták a szolgák Idália asszonyhoz az embert, alig
lehetett annak az arczára ismerni, annyira kék volt az a fagytól és
a kíntól, kikelve minden vonásaiból.</p>
<p>– Mitosinból jövök, – hörgé az ember, – összegörnyedve a
medvebőr-szőnyegen a kandalló előtt, ahová letették. <span class=
"pagenum"><a name="Page_141" id="Page_141">-141-</a></span></p>
<p>– Hozzatok neki egy pohár melegbort, parancsolá az úrnő.</p>
<p>– Ne! nem! Semmi bort! nyavalygott az. Hagyjanak magunkra. Elég
volt nekem.</p>
<p>Mikor aztán egyedül maradt az úrnővel, összekulcsolta a kezeit
előtte s térden állva rimánkodott.</p>
<p>– A mennybéli Isten szerelmére kérlek, asszonyom, szabadíts meg
engem!</p>
<p>– Mi lelt? ember!</p>
<p>– A mitosini úr megmérgezett engem, saját magával együtt, verje
meg a Jehova Isten érte! Asszonyom, segits, mert meghalok.</p>
<p>– Hogy segítsek én te rajtad?</p>
<p>– Óh ne tartóztasd vissza! Hiszen tudod jól. Meg vagyok mérgezve
a bratinával: pedig nem is látszott benne semmi méreg. Azt beszéli
a világ, hogy mikor te megmérgezted az uradat, te is úgy tettél,
hogy egy pohárból ittál vele, hogy gyanút ne fogjon: te is ittál a
méregből; hanem a mint az odalett, te félrementél és bevetted a
«méregölőt»: megmaradtál, az elpusztult.</p>
<p>– Meg vagy te bolondulva!</p>
<p>– Nem, nem! Adj nekem abból a méregölőből. Te tudod annak a
titkát. – Ha te engem megszabadítasz: én is tudok egy titkot, a mit
te sem fogsz megbánni, ha elmondom.</p>
<p>– Micsoda titkot?</p>
<p>– Azt, hogy hol van most Páter Péter?</p>
<p>A nő erre hevesen odaugrott hozzá s felemelte két karjával a
medvebőrről, s oda fekteté a kerevetre.</p>
<p>– Micsoda? Te tudod, hogy ő hol van? Él még?</p>
<p>– Él, és semmi baja nincs még.</p>
<p>– Hol van ő?</p>
<p>– Add a méreg ellen valót gyorsan!</p>
<p>– Nem! Nem! Az még ráér! Tudni akarom elébb a titkot. – Addig
nem szabadítlak meg. <span class="pagenum"><a name="Page_142" id=
"Page_142">-142-</a></span></p>
<p>A kinlodó ember homlokáról nagy verítékcseppek hullottak
alá.</p>
<p>– Én Istenem! Megesküdtetett az úr a szent evangéliumra, hogy
nem mondom el senkinek. Pokolra jutok miatta.</p>
<p>– A pokolra eljutsz így is, úgy is. Csak azt vedd, hogy
később-e, vagy hamarább? Ha megmondod a mit tudsz, várhatnak rád az
ördögök, ha megtartod, készen vagy már, csak tűz kell alád. Beszélj
szaporán, vagy gebedj meg!</p>
<p>– De hát adsz a méregölőből, úgy-e?</p>
<p>– Adok. Hozom. Itt van. Nesze. A mint elmondtad, dugom a szádba.
Magammal hordom mindig. A gyűrűm kövében van. Látod milyen zöld.
Hogy fénylik a sötétben. Ha az egészet odaadnám, százesztendeig
élnél tőle. No hát beszélj.</p>
<p>A halálkínoktól marczangolt ember megvallott mindent.</p>
<p>A mint a halottak szobájárul, a mint a kincses odúról beszélt
neki, Idália meggyőződött róla, hogy az ember igazat mond. Más nem
tudhat e helyek létezéséről, csak a ki ott volt, látta.</p>
<p>– Jól van. Mondá neki. Hát vedd be a méregölőt. Aztán eredj haza
szépen Teplára a leányodhoz, s hallgasd el, a mit tudsz.</p>
<p>Az pedig, a mit a szép asszony Mátyás mesternek adott, épen nem
volt valami ellenméreg, sőt inkább még gyorsabban ölő gyilkos szer.
Megétette, azért, nehogy azt a titkot még egy harmadik embernek is
ideje legyen elmondani.</p>
<p>Mire Mátyás mester haza vergődött Teplára a leánya házához, már
akkor a nyelve nem forgott a szájában, csak annyit tudott hebegni,
hogy: «Páter Péter – befalazva – föld alatt – kincs között –
Mitosinban – eleven még – engem öltek meg.» Többet nem birt
elmondani. Mire papot híttak hozzá, már kiszenvedett.</p>
<hr class="tb" />
<p><span class="pagenum"><a name="Page_143" id=
"Page_143">-143-</a></span></p>
<p>Idália magára maradt a kicsikart titokkal.</p>
<p>Egyszerre föllángolt régi szenvedélye egész tűzoszlopnyi
nagyságában.</p>
<p>A kedves ifjú tehát még él. Eltemetve mély föld alá és
befalazva. Elhagyva Istentől és emberektől. A régi halottak
társaságára bizva.</p>
<p>Ott hallgatja most, hogy mit beszél a siketnéma éjszaka?</p>
<p>Megfosztva szerelmétől, elárulva kétségbeesve.</p>
<p>Nincsen már neki senkije. Nem várhat már semmire, csak a
rettenetes halálra.</p>
<p>Ha most valaki leszállna ebbe a borzasztó sirba, s benézne hozzá
az üreg szűk nyilásán: nem olyan volna-e ez arcz ránézve, mint a
mennyből lenéző angyal arcza? S a ki őt a kripta odvából kihozná,
az Isten világára ismét, nem olybá tekintené-e azt, mint újjá
teremtőjét? Lehetne-e neki össze nem roskadni azon szerelem
erőhatalma előtt, mely a sírokat is feltöri azért, a kit nem enged
oda sem Istennek, sem ördögnek?</p>
<p>Nem habozott sokáig.</p>
<p>Vállára vetette fekete palástját; fegyvereit övé mellé dugta,
egy nehéz csákányt keresett elő; «jó lesz ez falat keresztül
törni», meggyújtotta a tolvajlámpást s kilopózott a kastélyból. Az
éj vége felé sűrű köd ülte el a tájat, senki sem vehette észre,
hová megy?</p>
<p>… És aztán – nem is tudta meg senki, hogy hová lett?</p>
<p>Reggel hat óra tájban irtóztató földalatti dördülés verte föl a
tájat, melynek földingató erőszakos kitörése alatt tornyok
hullottak le, kastélyok repedeztek össze, maga a jezsuita kolostor
minden boltozatával bedült, s a mitosini kápolna egészen halomra
omlott. A kik az időben ébren voltak, azt állíták, hogy a Vág
folyam közepéből óriási lángoszlop lövelt fel a magasba; a
füstfelleg még a ködön keresztül is sokáig látható volt, tábor
sötétségével; s a széttört jég egyszerre megkezdett rohammal
indulni, <span class="pagenum"><a name="Page_144" id=
"Page_144">-144-</a></span> de nemcsak előre, a maga medrében,
hanem szerteszét, elárasztva a völgyet egész szélességében; csakúgy
seperte maga előtt a falvakat utczástul, az erdőket
gyökerestül.</p>
<p>Mikor aztán lezajlott az ár, s a Vág visszatért a medrébe, akkor
ott hagyta a látogatása nyomait, a hogy szokta, vastag rétegeiben a
görgeteg kavicsoknak. Mert a Vág nem olyan, mint más jámbor folyam,
a mi ha kiárad, termékeny iszappal hordja meg az ártért; a hová az
kitör, ott csak kavicstengert hágy maga után.</p>
<p>A nagy elemi csapás mellett egészen feledékenységbe hanyatlott a
családi rémtörténet, a mi ugyanakkor a két szomszéd kastélyban
lefolyt.</p>
<p>Csak napok múlva jöttek rá a Likavay család rokonai, hogy
Gráczián úr ott fekszik halva a kastélya cselédszobáinak egyikében.
Azt nem érte el az árviz. Hanem a kis templomnak még a fundamentuma
sem maradt meg. A romboló kitörés arra felé nyitott utat a felülről
beomló árnak s az erőszakos folyam az alagúton át kiforgatta azt
egész alapjából s követ, gerendát pozdorjává tört
kavicstorlataival.</p>
<p>Épen így járt Madocsányban a Nepomuk szobor az alagút másik
bejárata előtt. A huszsziták alagútja egyszerre megtelt kavicscsal,
s azon keresztül tört ki a vízár a vidékre.</p>
<p>Csak sok idő múlva kezdtek el a Likavay család tagjai azután
tudakozódni, hogy hová lett az a sok pénz, a mit ősük a madocsányi
úrnőtől birtoka árából kapott? Sohase jutottak nyomába.</p>
<p>És ez elejétől végig való történet. A családok levéltárai őrzik
az adatokat. A nép ajkán most is ismeretes alak a Páter Péter. E
vidéket többször látogatja a földrengés; olyankor azt mondják: a
Páter Péter átfordult a sirjában a tulsó oldalára.</p>
<p>És valahányszor a mitosini kastélyt és birtokot új vevő kezére
bocsátják, a régi mindannyiszor kiköti a szerződésben, <span class=
"pagenum"><a name="Page_145" id="Page_145">-145-</a></span> hogy ha
az elrejtett kincsek feltaláltatnak, azokat magának
visszaköveteli.</p>
<p>A nép pedig azt rebegi, hogy nem találják meg azokat a kincseket
mindaddig, a míg a Páter Pétert ki nem hozzák a befalazott
sirból.</p>
<p>Lehet, hogy úgy van.</p>
<hr class="chap" />
<p><span class="pagenum"><a name="Page_146" id=
"Page_146">-146-</a></span></p>
<p><span class="pagenum"><a name="Page_147" id="Page_147"><br />
-147-</a></span></p>
<h1>ASSZONYT KISÉR – ISTENT KISÉRT</h1>
<p class="center">REGÉNY <span class="pagenum"><a name="Page_148"
id="Page_148">-148-</a></span> <span class="pagenum"><a name=
"Page_149" id="Page_149"><br />
-149-</a></span></p>
<p>Éjfél után három óra volt, mikor odahagytam a «Kék macskát»; már
most mit csináljak még annyi ideig?</p>
<p>Meguntam már nagyon ezt a históriát; – mindennap ugyanazok a
chansonettek, az előre ismert több mint kétértelműségekkel;
ugyanazok az énekesnők, hol szőke hamis hajjal, hol barnával, az a
visitozás, kiabálás, ser, bor, punch, szivar és hajkenőcs-bűz,
merész tánczfigurák és őszinte oldalbadöfések, salicilsavas pezsgő,
s hölgyek, a kiknek az is jó; leányok, a kikkel az ember per tu
van, s férfiak, a kiknek a «Lauskerl» már titulus: az embernek
utoljára ettől is elmegy a gusztusa.</p>
<p>Már most, ha regényiró volnék, untomban azt tenném, hogy leirnám
a kék macskabeli életet, épületes olvasmányul az érettebb korú
fiatalság számára; hozzátéve a végén, hogy mind ez azért lett a
maga természetes mivoltában egész élethűséggel leirva, hogy
irtózzanak vissza tőle mind azok, a kik még nem ismerik, s aztán
igyekezzenek saját tapasztalataik nyomán meggyülölni azt a
förtelmes életet. Le tudnám én azt irni olyan szépen, hogy igazán
csúnya volna.</p>
<p>Hanem hát minden fluidum között csak az egy tinta az, a mitől
alaposan irtózom: azt nem itatják meg velem semmiféle alakban.</p>
<p>Pedig igazán mondom, megérdemlené, hogy egy regényiró lefirkálja
azt, a mi velem történt.</p>
<p>Mondtam már, hogy három óra volt éjfél után, s én nem tudtam
elhatározni, hogy hová menjek most.</p>
<p>Hazamenni még korán van: ha lefekszem, úgy elalszom, hogy délig
föl nem ébredek, pedig ma nagy névszerinti <span class=
"pagenum"><a name="Page_150" id="Page_150">-150-</a></span>
szavazás van az országházban: ha elmaradok, a párt kinyomatja a
nevemet a szökevények közé.</p>
<p>Ha az ember a feleségét felhozta volna magával, hát legalább
várna rá az a kellemetes emotio, hogy hazatérett kivallatják: hol
járt? Lehet aztán szebbnél szebb hazugságokat lőni: s az is sport;
végül lehurrogatják, s az is élvezet; de hát a tavalyi rossz termés
nem engedte meg ezt a luxust. Tűrni kell ezt a nyomoru életet!
Mindennap Kék macska, Orpheum meg Folies caprices! Robot ez!</p>
<p>Felnézhetnék a Casinóba: ott még ilyenkor találni
tarokk-partiet. Csakhogy azok reggel felé már nagy pénzben
játszanak, s nekem ma épen a vesztő napom van.</p>
<p>Táviratozhatnék talán a választási elnökömnek odahaza. Be
megörülne neki, ha reggel fél négyre kiugratnák az ágyából, azzal a
szóval, hogy itt egy távirat, s olvasná hevenyében, hogy Rothschild
megbukott, a bankó százról ötre devalváltatott, a muszka czár
kikiáltotta a respublikát. – Csak azt tudnám, hogy valjon
kisasszonyok végzik-e ilyenkor a távirda-hivatalban a
szolgálatot?</p>
<p>Gondoltam valamit. Gyerünk fel a szent Gellértre. Soha sem
láttam még a napot fölkelni. Azt mondják, hogy nagyon szép. Odáig
kifujja a friss szél a gőzt a fejemből. Visszatérett aztán státiót
tartunk a «Három kapásnál», a hol pompás korhelylevest lehet kapni,
fuchsintalan rácz ürmössel.</p>
<p>Nincs olyan bolond, a mit meg ne tegyek, ha indítványozva
van.</p>
<p>Fel a Gellért ormára.</p>
<p>A lánczhid előtt a constabler megfogott, hogy hová megyek? Azt
mondtam neki, hogy Somoskőit üldözöm, a ki a braziliai császárné
gyémántjaival megszökött, segítsen elfogni. Utoljára ő könyörgött,
hogy ereszszem el, soha se áll az utamba többet.</p>
<p>A mint a lánczhidnak az első oszlopánál befordultam a
kanyarulóba, a nagy kandelaber oszlopa mellett egy nőalakot
pillanték meg. <span class="pagenum"><a name="Page_151" id=
"Page_151">-151-</a></span></p>
<p>Nőalak, magában véve is érdekes előttem; hát még a lánczhid
oszlopa előtt, éjfél után három órakor.</p>
<p>Egyszerű, szegényes fekete ruha volt rajta, a vállaira hanyagul
odavetve egy kopott, koczkás nyakkendő, kezei keztyütlenek, a
kalapja gyürődött, valami vedlett tollal az oldalán; hanem volt
aztán, a mi mind azt fejedelmi módon kárpótolta; két olyan tömött
tekercsben aláomló szénfekete haja, hogy az ember keresztül akadt
benne, ha ránézett.</p>
<p>A nőalak csikorgó lépéseim neszére odalapult a candelaberoszlop
mélyedésébe s úgy látszott, mintha merev tekintettel azt méregetné,
hogy milyen messze lehet innen a Dunáig?</p>
<p>Megálltam a háta mögött: mire ő bosszusan rántotta fel a fejére
a koczkás nyakkendőt, s az egész arczát eltakarta vele.</p>
<p>Megharagudtam érte, s odább mentem.</p>
<p>– Sohse félj, hugám: még annyira nincs elerkölcstelenítve
századunk és nemzetünk (a jelen kormány átkos befolyású rendszere
által), hogy a leányokat elraboljuk erővel: jönnek azok maguktól
is, csak rájuk kell nézni. Servus!</p>
<p>Hanem aztán, a mint a másik candelaberoszlopig haladtam, a hol a
gyalogjáró megint bekanyarodik, még sem állhattam meg, hogy vissza
ne tekintsek felé.</p>
<p>Hát ekkor már az én nőalakom hirtelen ledobva magáról a nagy
kendőjét és a kalapját, erősen kapaszkodóban volt a lánczhid-oszlop
kőkorlátjára; csak épen hogy odafuthattam, mielőtt a Dunába
levetette volna magát.</p>
<p>A mit megkaptam, az az egyik gazdag hajtekercse volt. Látszik,
hogy igazi, mert fogva maradt általa.</p>
<p>– Uram! Ne huzza ön a hajamat! – kiálta rám, s az alatt az egyik
kezével eltakarta tőlem az arczát.</p>
<p>– Hát mijét húzzam kérem?</p>
<p>– Bocsásson el, hadd megyek utamra!</p>
<p>– De már azt a bolondot nem teszem. Szálljon le onnan.
<span class="pagenum"><a name="Page_152" id=
"Page_152">-152-</a></span></p>
<p>S mert szép szerével nem akart szót fogadni, nyalábra fogtam
minden instálgatás nélkül s leemeltem abból a veszedelmes
positióból.</p>
<p>Akkor aztán egészen közel jutott az arcza az enyimhez.</p>
<p>Soha sem láttam életemben tökéletesebb szépséget.</p>
<p>Milyen szemek! Még lámpa világánál is!</p>
<p>Sohase ragyogtak rám szebb szemek életemben.</p>
<p>Hogy mennyire szépek voltak? azt majd bővebben fel fogja
világosítani az én történetem.</p>
<p>Mikor még csak először néztem ezekbe az élő csillagokba, akkor
az jutott eszembe, hogy ezeket kár volna a Dunának odaengedni.</p>
<p>– Mi indítja önt e szörnyű elhatározásra? Szóltam hozzá atyai
kegyességgel. Ilyen fiatal még! Tán boldogtalan szerelem?</p>
<p>– Nekem nincsen szeretőm.</p>
<p>– Hát talán megsértette a gazdasszonya?</p>
<p>– Én nem vagyok cseléd.</p>
<p>– Bocsánat! Tehát: zilált anyagi viszonyok?</p>
<p>– De ne vallasson ön! Hanem ereszsze el a ruhámat; mert ha
elszakítja, nincs több.</p>
<p>– Mindenekelőtt jőjjön el innen a lánczhidról.</p>
<p>– Minek? Ha most átad ön a rendőrségnek, becsuknak, kikérdeznek,
s a mint szabadon eresztenek, megint csak idejövök; mert ez
leghamarább meg van.</p>
<p>– Hallgasson csak rám. Mondja meg mi baja? Hát ha találok ki
valamit? Én a haza atyja vagyok: tehát önnek is atyja. Kötelességem
a szenvedők ügyét felkarolni: tehát az önét is; programmomban
van.</p>
<p>– Mit segíthet ön az én bajomon? Holnap licitálják az apámnak a
házát, meg a gyárát. S aztán – nagyon is tudom mi lesz belőlem!</p>
<p>– Mennyire megy a tartozása az atyjának?</p>
<p>– Ejh. Nagyon sokra.</p>
<p>– Hátha én előkeríthetném azt az összeget. <span class=
"pagenum"><a name="Page_153" id="Page_153">-153-</a></span></p>
<p>– Csak még egyszer mondjon ilyet, mindjárt beleugrom a
Dunába.</p>
<p>– No no, lelkem! Hiszen ne értsen félre. Nem úgy gondolom, hogy
én magam teszem ezt, hanem elindulok egy aláirási ivvel a
képviselőházban: ott ez mindennapi imádság. A képviselők úgy sem
fizetnek egyéb adót, mint a jótékonyság adóját. Igen szivesen
teszik s összekerül.</p>
<p>– Az egy igen nagy összeg.</p>
<p>– Teszem föl.</p>
<p>– Úgy tudom, hogy ezer forint, azonfelül még a prókátoré.</p>
<p>(Ezer forint. No annyi van most épen a zsebemben. Ezt ugyan a
Kapaun váltójának a kifizetésére szántam holnap. De hát azt hiszem,
hogy ha azt mondom Kapaunnak, hogy az eddigi «két per méze» helyett
«három per mézét» ajánlok neki, hát prolongál. Dobtam én már máskor
is ezer forintot a Dunába egy pár szép szemért: s az nem is volt
ilyen szép.)</p>
<p>– Hiszen ez még nem oly nagy halálélesztő summa. Lássuk csak!
Hátha én azt az ön atyjának átadnám?</p>
<p>A leány oly fájdalmasan nézett rám ennél a szónál.</p>
<p>– Ereszszen ön el, uram. Ne akarjon még ön is oka lenni annak,
hogy a Dunába ugrom.</p>
<p>– Ne értsen félre, kérem. Tudom, hogy önnek szépsége mellett
lehetetlen volt elkerülni olyan ajánlatokat, a mik önt
megsérthették; de ne engem tartson olyan embernek. Miféle tárgygyal
működik az ön atyjának a gyára?</p>
<p>– Nitroglycerinnel.</p>
<p>(A chemia soha sem volt erős oldalam. A glycerinről csak azt
tudom, hogy kétféle glycerin van; a hogy egy erdélyi barátom mondta
Herman Ottónak, hogy csak kétféle pók van a világon: a kaszás pók,
meg a keresztes pók, a miből majd párbaj lett. Tehát az egyik
glycerin az, mikor a feleségem megkeni vele a kezét, s én kezet
csókolok <span class="pagenum"><a name="Page_154" id=
"Page_154">-154-</a></span> neki, hát édes lesz utána a szám; aztán
meg van egy képviselőtársam, a ki nagy borász, az glycerint tesz a
borba: azt mondja, hogy az nagyon jó, ez a másik. A «nitro»
alkalmasint salétrom. A kettő együtt nagyon jó lehet: csak azt
tudnám, hogy hogyan iszszák?)</p>
<p>– No hát én leszek ezer forintig üzlettárs abban a
nitroglycerin-gyárban. Ne tekintsen ön olyan gyanakodva rám. Én
minden hazai iparvállalatnak buzgó pártfogója vagyok. Erre engem
programmom kötelez. Az én nevemet mindenütt ott találni. Alapitó
tag vagyok a balaton-boglári gőzhajótársulatnál, a gyöngyös-kassai
selyem házi-ipar vállalatnál, a miskolczi kiházasító kelengye
társulatnál, a palotai törökmeggyfapipaszár-neveltető egyesületnél,
az ujpesti esernyőellopatásellen-biztosító társulatnál; meg a
Corvinánál! tele van én nekem ilyen részvényekkel a fiókom otthon.
Abból élek én. Aztán hazaatyja vagyok. Nekem módomban van, ha
egyszer magam is érdekelve vagyok a nitroglycerinben, olyan
törvényt hozatni, a melynek folytán az ország köteleztetik nagyban
fogyasztani a nitroglycerint. – Hát ez nálam egészen üzleti
természetű ajánlat; a mi által kegyed semmi tekintetben sem
érezheti magát érintve. De talán legjobban elintézhetnők ezt
tisztelt ura atyjánál; ha megmondaná, hogy hol lakik?</p>
<p>A lányka e szavamból erősen meggyőződhetett, hogy tisztán
emberbaráti czéljaim vannak, s abban hagyta a válogatást, hogy
nekem higyjen-e inkább, vagy a Dunának?</p>
<p>– No, engedje ön, hogy hazavezessem atyjához. Hol lakik?</p>
<p>– Az nagyon messze van.</p>
<p>– Itt áll egy bérkocsi a szegleten. Elvisz bennünket nagy
hamar.</p>
<p>– Nem lehet oda bérkocsival mennünk.</p>
<p>– Nem bizik talán ön lovagiasságomban?</p>
<p>– Én nem tudom, mi az a lovagiasság? Azért mondtam, <span class=
"pagenum"><a name="Page_155" id="Page_155">-155-</a></span> hogy
nem lehet bérkocsival odamennünk, mert abba az utczába hintó nem
jár soha.</p>
<p>– Hát micsoda utcza az?</p>
<p>– A «Suttogó-utcza.»</p>
<p>– De furcsa neve van! Talán a kik abban az utczában járnak, csak
suttogva beszélnek?</p>
<p>– Meglehet.</p>
<p>– No hát elkisérem önt oda gyalog.</p>
<p>A leány végig nézett rajtam.</p>
<p>– Ilyen öltözetben nem jöhet ön oda.</p>
<p>– Hogyan? Nem volnék tán elég salonképesen öltözve? Az igaz,
hogy az inggallérom egy kicsit le van már törve.</p>
<p>– Ellenkezőleg. Egyszerre megismerik önön, hogy úr.</p>
<p>– Most? Hiszen éjszaka van.</p>
<p>– Vannak emberek, a kik épen ilyenkor járnak az utczán.</p>
<p>– Ön nem félt ilyenkor ott járni?</p>
<p>– Én még az este eljöttem hazulról, s azóta mindig a Dunaparton
járok, egyik hidtól a másikig s nézegetek le a vizbe.</p>
<p>– De hát ne aggodjék ön miattam. Nem ütnek engem agyon. Jártam
én ennél furcsább helyeken is éjszaka, Londonban a Rother-hydeon,
Párisban a Mont-martreen; zsebemben a life preserverem, s tudok
boxolni, mint Heenan, vagy Bonami Price.</p>
<p>– Ejh! Nem lehet önnek így engem odakisérni.</p>
<p>– Hát tudja mit? Itt van a Dorottya-utczában a «Gránátéros
pincze», igen elegáns lebuj, átellenben a szabadelvű klubbal. Ott
én jó ismerős vagyok. A korcsmárostól kérek egy viselt öltözetet:
olyat a minőben ő jár ki Kőbányára sertést vásárolni; abban egészen
polgár-jogot szerzek az önök «Suttogó utczájához». Kegyed pedig az
alatt megiszik egy pohár tojásos punchot: nem fog ártani, a hideg
éjszakai séta után. Az úton majd gondoljunk ki valamit, hogy mit
mondjunk az uraatyjának? <span class="pagenum"><a name="Page_156"
id="Page_156">-156-</a></span></p>
<p>– No azzal ebben az időben úgy sem beszélhetünk.</p>
<p>– Miért?</p>
<p>– Csak!</p>
<p>Kitaláltam: bizonyosan olyan állapotban szokott lenni ilyenkor a
derék úr, a mikor az emberre nézve ez a planéta nem létezik.</p>
<p>Szabad önnek a karomat nyujtanom?</p>
<p>Még mindig láttam, hogy nincs bizodalma hozzám.</p>
<p>– Ön engem még nem ismer eléggé, mondám neki, én nem olyan ember
vagyok, mint más. – Ismeri ön Sztupa Györgyöt? Hiréből? No én
kicsiny hija, hogy az nem vagyok. Minden fővárosi bölcsődének,
kisdedápolóintézetnek, szeretetháznak és a veres keresztnek buzgó
és tevékeny tagja vagyok. A feleségem választmányi tag valamennyi
jótékony női intézetnél.</p>
<p>A «feleségem» szó kapaczitálta. Átlátta, hogy loyalis emberrel
van dolga, a ki nem adja ki magát nőtlen legénynek, hogy szegény
tapasztalatlan leánykákat elszédítsen csábító hazugságokkal; hanem
bevallja mindjárt, hogy törvényes házasságban él.</p>
<p>Erre a vallomásra elfogadta a karomat: aztán eljött velem a
«Gránátéros pinczébe». Mikor a kezét megfogtam, hogy jobban a karom
alá vonjam, éreztem, hogy ez a kéz kicsiny ugyan és gyöngéd, hanem
a tenyerei durvák, s az ujja hegyei tűszúrásoktól érdesek: ez a
varróasztal és mosóteknő mellett keresi a kenyerét. A lebujban még
nem volt akkora a dohányfüst, hogy a korcsmárost meg ne találhattam
volna benne, s miután egy katonapéket, a ki két széket elfoglalt
azzal, hogy rajta aludt, letettem szépen az asztal alá, folytassa
ott, helyet csináltam számunkra egy szögletasztalnál s kényszeritém
a halálból megmentett hölgyet a belül eső székre letelepedni. Most
már reszketett minden tagja.</p>
<p>A korcsmáros hamar megértette a kivánságomat, s bevezetve a
hálószobájába, átöltöztetett szépen. Olyan tökéletes volt az
átalakításom, hogy mikor véletlenül megláttam <span class=
"pagenum"><a name="Page_157" id="Page_157">-157-</a></span> a
tükörben magamat, megörültem neki, hogy a nagyváradi
disznókereskedő jön a mangaliczáimra alkudni. Félesztendeje, hogy
várom.</p>
<p>Ilyen átalakulásban tértem vissza elhagyott védenczemhez. Olyan
nagy volt a szinpadi csalódás, hogy mikor letelepedtem mellé a
másik székre, erélyesen tiltakozott: «ez a szék le van
foglalva».</p>
<p>Aztán mikor a hangomról rám ismert, elmosolyodott szegényke.
Csak egy futó pillanatig mosolygott, de mennyire átváltoztatta ez
az arczát! Mintha zománczozott porczellánból lett volna ez az arcz,
a mire a testszin csak úgy rá van lehelve. Minden vonása finom,
ideges; a szemei tele magnetismussal, s a megnyilt ajkai között egy
kivillanó gyöngysor, s a mi legjobban tetszett, hogy olyan tiszta
derült homloka volt.</p>
<p>Hanem a párolgó punch érintetlenül állt előtte.</p>
<p>– Mért nem iszsza meg? kérdém tőle.</p>
<p>– Irtózom a szagától! felelé; épen olyan, mint mikor késő éjjel
az atyám haza jön, s aztán megfogja a két kezével a hajamat s
megrázza a fejemet, s azt suttogja az arczomba: «hát mégis
megvagy?» Ezt érzem a lehelletén.</p>
<p>Derék paterfamiliás lehet az én jövendő üzlettársam!</p>
<p>Elvitettem a punchot s kávét hozattam védenczemnek, azt megitta
és megköszönte.</p>
<p>– Már most hát mehetnénk. Elég becsületére válok így a
Suttogó-utczának, nemde?</p>
<p>– Igen. De kérem, hozzon magával egy nagy botot is; mert ott sok
harapós kutya van, s éjjel mind szabadon járnak.</p>
<p>– Én mást gondoltam ki. A korcsmárosnak van egy lova meg egy
fakó szekere, a min a sert hordja Kőbányáról. Azt megfogadom. A
kocsis ülésben elférünk. Önt ültetjük a középre.</p>
<p>Ez a neme az ekvipázsnak megnyerte a tetszését.</p>
<p>A korcsmárosnak előadva ajánlatomat, az azt azon módosítványnyal
fogadta el, hogy nem bánja, odáig, a <span class="pagenum"><a name=
"Page_158" id="Page_158">-158-</a></span> Suttogó-utcza szögletéig
elvitet, de magába a Suttogó-utczába nem reszkirozza a szekerét.
Derék egy utcza lehet, hogy még olyan szekér sem mer belemenni, a
melyik mindennap megjárja a Stáczió-utczát kétszer!</p>
<p>A szekér előállt, s én felsegítettem a védenczemet a kocsis
mellé; én magam állva foglaltam helyet a hátuk mögött, hogy ne
legyen zsenirozva. Még eddig a keresztnevét sem kérdeztem meg
tőle.</p>
<p>De most már tegyünk ide három csillagot, mint mikor új fejezet
kezdődik: képzeljük, mintha három pohár rostopsin volna, a mit a
kocsissal jó barátság kedvéért megiszogatunk.</p>
<p class="center">* * *</p>
<p>A Suttogó-utcza csakugyan az elsőrangú nevezetességei közé
tartozik a magyar fővárosnak. Ezt mutogassátok meg az anglusnak, a
ki itt keresztülszalad, ne a corsot; ilyet fogadom, hogy még
Londonban sem látott.</p>
<p>A mint az osztrák államvasut töltése elrekesztette a Terézváros
északi oldalát, az arrafelé torkolló utczák ezzel mind egyszerre be
lettek zárva. Ők csakugyan megtalálták a világ végét, a hol az
rájuk nézve be van deszkázva. Nekik ez a töltés a láthatáruk; ez a
Khokonoor hegyláncz, a min nem lehet keresztül mászni.</p>
<p>Mindjárt a szép Sugár-uton tul, a városerdőn innen fekszik ez az
örök elveszésre kárhoztatott provinczia, a minek létezéséről, az
ott lakókat kivéve, az egész fővárosi lakosság kilenczvenkilencz
századrészének még csak sejtelme sincsen.</p>
<p>Ennek az elzárt zugnak az utczái egy minden mértani szabályokat
vakmerően kihívó keresztbe-hosszába szelt vonalak tömkelegét
képezik, a mikben Theseus legyen, a ki Ariadne nélkül eligazodik.
Kidült, bedült palánkok, vakolatlan vályogfalú viskók, a miknek a
meggörbült tetején vastagra nőtt a zöld moha; salátás kertek,
kankalikos kutakkal, s azoknak a közepén tarkára festett kalyibák,
<span class="pagenum"><a name="Page_159" id=
"Page_159">-159-</a></span> vasuti waggonokból degradált kunyhók, a
miket ki tudja hogyan sikerült ellopni, pléhfödelű putrik, a miknek
az ablaka a földet éri, s az egymás hegyire hátára épített deszka,
lécz, vályog, ól, szin, istálló, szárnyék, a mi mind egymást
támogatja, ha egy kiugranék közülök, a többi mind összeomlana. A
melyik ablak papirossal van beragasztva, az még az aristocratiához
tartozik: a népszerübb üvegpótlék a szalma. Itt ott egy udvar tele
halomra rohadt fával, másutt a világ minden részéből halomrahányt
ócska ablakrámák pozdorja Bábele. A mi fa a kertekben ácsingózik,
azon több a száraz ág, mint a levél: ez is mind portól, szénfüsttől
szürke és fakó.</p>
<p>Kövezetről természetesen szó sincs, azt pótolja a széna,
szalma-törmelék, a mit a szél minden városnegyedből ide hord össze,
s a mi aztán itt megragad. Mert itt mindig sár van. A csatornáknak
nincs hová kifolyni; ott marad minden az utczán. Néhol a tollszárat
öntötték a ház eleibe, a mivel resteltek a szemétdombig fáradni, a
mi ott magaslik az utfélen. Egy-egy régen leégett háznak az ablaka,
kapuja be van szegezve deszkával s a falain mindenféle száraz kóró
szomorkodik gyászsorsa felett. Hanem azért abban is laknak. Egy
nagy veres téglafalra látszik még felirva valami töredéke e szomorú
hírmondásnak: «Wasserhöhe 1838». Ez az egyetlen megmaradt régészeti
emléke egy boldogabb hajdankornak.</p>
<p>Aztán ide vette ki magát mind az a neme az iparnak, a mit a
büzéért a többi finnyás orrú városnegyed nem akar megtürni. Érezni
itt égetett csontbűzt, szappanlúgszagot, cserillatot,
kátrányfüstöt, bőr rohát, keményítőposajt, salétromdohot, a
fehérnyegyár vérbűzét, a mi aztán mind szépen összevegyül az
általános fokhagyma athmosphærában, a mit a kertek halomrahányt
zöld trágyája büzölög ki magából.</p>
<p>De van aztán egy csinos utczája is e tömkelegnek. Nem hosszú, de
görbe. Egy sor rendes ház közepén áll egy emeletes épület. Az a
vendéglő. Olyan alacsony emelete <span class="pagenum"><a name=
"Page_160" id="Page_160">-160-</a></span> van, hogy beválnék
földszinti háznak. Hanem azért ezt a büszke nevet viseli: «Hotel».
Még pedig «Zur rothen Rose.»</p>
<p>Nevezetes vendégfogadó ez. Ezt magát is úgy lopták össze. A
tégláit a losonczi vaspálya épitéstől lopták el; a gerendákat
helyettesítő vas sineket az osztrák államvaspályától, a tetejéhez
való zsindelyeket a kártoly-fonoda építéséből, a meszet és homokot
a lipótvárosi bazilika luczaszékéből, a butorzatot, felszerelést,
iminnen-amonnan. Mindent apródonkint, és becsületesen több
helyekről úgy, hogy egy sem vette észre a hiányt. Az egész ház úgy
van összelopva. Képzelhetni, hogy mik lehetnek még, a kik
belejárnak.</p>
<p>A sorjában épült házak azzal árulják el nagy bizodalmukat, hogy
valamennyinek kerítése és kapuja hegyes szegekkel van kiverve.
Egyébiránt, nem kell őket félteni, mind valamennyiben zálogra adó
lakik, más néven «orgazda».</p>
<p>Ebben az utczában már van valami kezdetleges nyoma a
gyalogjárónak. Nem egészen tökéletes, de kezdetnek elég. Téglából
van és olyan formán támadhatott, hogy az utcza szegletén egyszer
valaki házat akart építeni, téglát hordatott már; hanem aztán
megbánta és felhagyott vele, inkább otthagyott téglát, meszet,
homokot s eltagadta, hogy az övé a fundus. S aztán éjjel minden
azon menő elvett kettőt-hármat a téglahalmazból s azt egy-egy
lépésnyi távolban maga elé rakta a sárba, s így aztán megalakult
végig a trottoir, czélszerü hézagokkal.</p>
<p>Hanem ennek a boulevardnak nagy hamar vége szakad; egy hatalmas
nagy posvány elállja az utját. Abba már nem lehet belemenni a mi
egylovas szekerünkkel; mert odaragad. Le kell szállni: itt kezdődik
a Suttogó-utcza.</p>
<p>Az utolsó olajlámpás ott pislog a szegleten, egy lámpásfára
feltüzve: túl rajta mélységes sötétség, melynek a magas horizontján
egy-egy visitó tűzszemü gőzmozdony sikamlik egyszer-egyszer végig.
<span class="pagenum"><a name="Page_161" id=
"Page_161">-161-</a></span></p>
<p>– Ez a mi utczánk. Suttogá a védenczem, a mint lesegítettem a
kocsiülésből.</p>
<p>Itt a salétrombüz uralkodik.</p>
<p>– Az ott az apám gyára, szólt egy nem igen magas vaskéményre
mutatva, a miből fehér füst szállt volna fel, ha a szél le nem
verte volna.</p>
<p>Most aztán szükség volt a nagy botra.</p>
<p>A végig döczögő szekeret minden oldalról csaholva kisérték a
szemétdombokon őgyelgő kóbor, csikasz ebek, azokat el kellett verni
a testemről, s azontúl is vigyázni ugyan magamra, hogy a mint
egy-egy kapu előtt elhaladtunk, az udvarból orozva meg ne rohanjon
egy éhségben dühös kuvasz, a mit, ha a kapu alatt
visszaszalajtottam: azon volt, hogy a kerítésen keresztül ugorjék a
nyakam közé.</p>
<p>Aztán pedig itt a lába alá kell vigyázni az embernek. Mert
nincsen ilyen utcza több a világon sehol. Minden háznál van
valamiféle gyár, a mi külömbnél-külömbféle disznósággal
foglalkozik. Annak mindegyiknek az udvarából jön ki az utcza
közepére, minden szemérmetes takarózás nélkül, egy széles és mély
árok, a mi a gyárból a mindenféle moslékot levezeti. Azokat aztán
felveszi egy közös csatorna s abban aztán ott is maradnak.</p>
<p>Ezért nem lehet ide szekérrel bejönni.</p>
<p>Azokon az egész utczát keresztül szelő árkokon aztán egy-egy
szál gerenda vezet át, a miről ha le talál lépni az ember, nyakig
esik bele valamibe, a mi akármi, csak nem parfume.</p>
<p>Alig haladtunk egy pár árkon keresztül (az árkokat nevezem
stáczióknak), a mint egyszerre veszett lárma támad a korcsma felől;
a miből annyit lehetett kivenni, hogy valakit a fényes vendéglő
kebeléből a dicstelen sárba kidobtak és míg a kocsmaajtót be nem
csukták, valami kintorna hang visitozott az éjszakába. A
kellemetlenül érintett egyéniség pedig elkezdett káromkodni és
szitkozódni. Káromkodott magyarul és szitkozódott németül.
<span class="pagenum"><a name="Page_162" id=
"Page_162">-162-</a></span> Együtt szép az. A mellett a
korcsmaajtót kezdte döngetni valami tégladarabbal. Akkor aztán
kijött a korcsmáros, s a hogy a pufogásából kivehettem, a
bika-csökkel jó sort vert a rendőri kihágást elkövetőnek a nyaka
közé a nélkül, hogy a büntető codex életbeléptetését bevárta volna.
A kifizetett honfitárs azután ordított, mintha a haza volna
veszedelemben, s az által, hogy a szenteket és a szűz Máriát
emlegette, azon megnyugtató elővéleményt költé maga iránt, hogy nem
zsidó, hanem igazhitü keresztyén.</p>
<p>– Jaj, kérem, siessünk, rebegé rémülten az én kis védenczem,
hogy utól ne érjen bennünket.</p>
<p>Sietni pedig lehetetlen volt, mert válogatni kellett az utat,
hogy az ember egy-egy követ találjon, a mi a sárból kiáll.</p>
<p>– Ne féljen kisasszony; biztatám. Nem jön az ebbe az
utczába.</p>
<p>– De ide jön. Ide tart az, én tudom.</p>
<p>– Aztán nem lát az meg bennünket a sötétben.</p>
<p>– Dehogy nem lát. Olyan az, mint a bagoly; mindig éjjel jár,
nappal soha sem jön az elő. Messziről észre vesz bennünket s akkor
utánunk rohan s belénk köt.</p>
<p>– No az neki lesz rosz: mert akkor ezzel a bottal olyat nyujtok
rajta végig, a milyet még nem kapott a Suttogó-utczában.</p>
<p>– Az Istenért, dehogy teszi azt! Hisz ez a bátyám! Ismerem a
hangjáról meg a nótáiról.</p>
<p>A jajgatás és káromkodás elvégeztével ugyanis az irányadó
egyéniség elkezte dalolni azokat a szép Gassenhauereket, a mikben a
német népköltészet úgy excellál: különösen szép az, a miben
poloskák jönnek elő.</p>
<p>– Tehát önnek bátyja is van? Kérdezém védenczemet, a ki előttem
sietett, oly biztosan, mintha sötétben is ismerné itt a járást.
Valjon miféle mesterséget űzhet, hogy csak éjszaka van mellette
ébren?</p>
<p>– Nem. Ne gondolja ön. Nem tolvaj. Csak azért nem <span class=
"pagenum"><a name="Page_163" id="Page_163">-163-</a></span> jöhet
ki nappal, mert szökött katona. Valamit elköltött, azért szökött
meg.</p>
<p>Respektábilis atyafiság! Egy bátya, a ki szökött katona.</p>
<p>– Tehát csak bújában iszik? kérdezém. Külömben jó fiu. No majd
beszélek a honvédelmi miniszterrel meg a katonai főparancsnokkal, s
szükség esetén a hadügyminiszterrel is, ha Bécsbe felmegyek a
delegatióval, s kieszközlöm, hogy nézzék el a vétségét, s mentsék
fel a büntetés alól. Majd talán egy kis alkalmazást is találunk a
számára.</p>
<p>– Azt, azt! az Isten megáldja érte! Sóhajta a leány s úgy
látszott, hogy kezdett már hozzám bizni.</p>
<p>Az érdemes bátya pedig, a kinek nincsen egyéb hibája, mint hogy
szökött katona, a ki valamit elköltött, s azért bújában iszik,
nappal aluszik, s ha fölébred, verekedik, a midőn a Suttogó-utcza
bejáratánál meglátta azt a szekeret, mely bennünket idáig hozott,
természetesen hogy belékötött a kocsisba. Eleinte csak
összefeleseltek, utoljára a kocsis az ostornyéllel a nyaka közé
huzogatott, akkor az elkezdte a kocsist tégladarabokkal hajigálni,
arra a kocsis kapta magát, elhajtatott, ott hagyott engem a magam
sorsára: a kedves bátya pedig futott utána, torkaszakadtából
kiabálva: «fogjátok el! tartsátok fel!» Legalább ezt elvitte a
nyakunkról egy időre.</p>
<p>Végre egy helyen egy kut elé értünk, mely a leggeniálisabban az
utcza közepére volt elhelyezve, s onnan vezetett be egy deszkavályu
egy rozzant palánku udvarra, hogy az arra menőnek a kutat körül
kellett kerülni, ha nem akart a vályún keresztül mászni. Itt az én
védenczem megfogta a kezemet s azt mondta, hogy már csak bizzam rá
magamat, majd ő elvezet ebben a tömkelegben, a mi következik. Mert
soha se hallották itt hirét fővárosi közmunka-tanácsnak. Minden
ember azt épit és oda épit, a mit és a hová tetszik; a mi üres tér,
az mindenkié; ha a szomszéd elejbe épít a szomszédja ajtajának egy
putrit, akkor az meg van fogva; ellenben, ha nem tetszik a
szomszédnak, <span class="pagenum"><a name="Page_164" id=
"Page_164">-164-</a></span> hogy a másik szomszéd utjában áll, rést
tör a kerítésen s bejáratot csinál magának az udvaron keresztül.
Ilyenformán kellett az én nytroglycerines compagnonom házához is
eljutni egy harmadik szomszéd udvarán keresztül. Jó szerencse, hogy
ez nem tartott kutyákat, mert zsidó. Tudva van, hogy a közrendü
héber polgártárs kutyát meg madarat nem szokott tartani, inkább kis
gyereket szerez magának, annak a tartása sem kerül többe.</p>
<p>Innen aztán egy fakilincsre járó ajtón át egy kertfélébe
jutottunk, a miben legtöbb volt a fosztott tollszár és csonthalmaz;
egy szögletben még a sátoros ünnepekről ott maradtak a száraz
lombok négy karóra rakva, ahoz voltak kötve különféle kötelek, a
miken válogatott rongyos mindenféle lebegett, a mit fehérnemünek
hittak fiatal korában.</p>
<p>Az erre következő palánkon keresztül már látható volt a gyár
kéménye, sőt érezhető is annál a földre szálló füstnél fogva, a
minek olyan émelygős, langyos, sós-édes illata van.</p>
<p>Ennek a palánknak ajtaja is volt, de az be volt zárva. Belül
pedig egy irtóztató nagy dühös szelindek ugatott ránk s szakgatta
fogaival a kapu alját: ugrált fel a kerítésre, de az nagyon magas
volt neki.</p>
<p>– Maradjon ön itt, kérem, szólt erre a védenczem, míg én valahol
bejutok, s aztán a kutyát megkötöm s az ajtót kinyitom.</p>
<p>A kedves teremtés talált a palánkon egy olyan helyet, a honnan
egy deszka kijárt. Ugy látszik szándékosan csinált rés volt, a
bennlakók kényelmére: hogy ne kelljen kapukulcsot hordani magukkal.
Azon keresztül jutva, láttam, hogy bement a házba: bizonyosan a
kapukulcsért; s én egyedül maradtam a neheztelését folyton
nyilvánító kutyával. Volt a zsebemben (azaz a korcsmáros
kabátjában) egy knakkwurst; azt elővettem s behajigáltam neki a
kapu alatt, hogy ne csináljon olyan nagy lármát.</p>
<p>– No, gondolám magamban, a mint itt egyedül maradtam
<span class="pagenum"><a name="Page_165" id=
"Page_165">-165-</a></span> ebben a putribabylonban, ha most engem
az én védenczem itt felejt, ellenben a «szomszéd» rajtakap, hogy a
kutyát iparkodom megvesztegetni: összeröffenti a népséget, azt sem
tudom merről jöttem ide: elcsipnek, bekisérnek Thaisz Elekhez, s
holnap ott lesz a Zsornálban, hogy X. képviselő «auf frischer That
ertappt», a mint épen a fehérnemüeket akarta a kötélről
ellopni!</p>
<p>Aggodalmaim nem sokára megszüntek: a sötét házban egy ablakot
láttam megvilágosodni az emeleten, (a ház emeletes volt) azután egy
ajtó nyilt meg az udvar felé, s onnan is világosság támadt elő.
Védenczemet láttam kilépni, egy hosszú, csontból alkotott hölgy
kiséretében, a kinek, a szokatlan látogatási órához képest nem
egészen elfogadáshoz illő volt a toilettje. Ennek a kezében volt
egy sodronynyal bevont lámpás.</p>
<p>A mig a csontvázhölgy a nagy szelindeket odacsalogatta magához,
hogy a lánczához hozzá kösse, az alatt az én ismeretlen nőm
kinyitotta előttem az ajtót s bevezetett az udvarra.</p>
<p>Tarjagos hordók, kádak tátongtak mindenütt szerteszéllyel,
némelyikben gyanus folyadék, lúg vagy micsoda.</p>
<p>– No! csakhogy hozott már haza valahára a kisasszony egy urat
magával! Csinos legényke!</p>
<p>Ezzel a szóval köszönte fel az élő csontváz; végig világítva
rajtam a kocsilámpással.</p>
<p>A leány bosszusan ütött a szájára.</p>
<p>– Fogd be a szádat! Ez az úr az atyámat keresi üzleti
ügyekben.</p>
<p>A palæontológiai hölgynek nem nagy fáradság kellett hozzá, hogy
vigyorogjon.</p>
<p>– Tudjuk azt már! Igy szokták azt. Én is voltam egyszer fiatal,
nekem is volt szeretőm.</p>
<p>(Terringettét! Ez akkor lehetett, a mikor a halál még garçon
volt.)</p>
<p>– No csak tessék felsétálni a kisasszony szobájába! mondá,
hozzám fordulva s megtapogatva a karomat. Ez a <span class=
"pagenum"><a name="Page_166" id="Page_166">-166-</a></span>
legalkalmasabb óra. Én kinmaradok a konyhában s ha az alatt megjön
az ifjur, majd kituszkolom. Az öreget aztán majd szépen meglepjük,
ha fölébred.</p>
<p>Ez alatt beterelt a házba, a minek a falai ragyogtak a lámpásnál
a nyiroktól. Egy rozzant csikorgó lépcső vezetett fel az emeletre,
a melynek az első lakosztálya volt egy konyha: abból lehetett
felmenni a padlásra. A konyhát nagyon kevés edény diszité; ellenben
ott volt felállítva a csonthölgy toilette asztala, egy tükörrel, a
miről az amalgama már mind levált s annak a fiókjából kilógó
chignonnal. A tüzhely mellett volt az a szétnyítható pad, a mi
feltárt alakjában nyoszolyát helyettesít. Minthogy épen most keltek
fel belőle, tehát az utóbbit képviselte épen.</p>
<p>– No csak tessék besétálni a kisasszony szobájába! unszolt a
derék hölgy, az öklét a hátamba fúrva: majd szólok, ha az öreg
fölébred. – S azzal meggyujtott egy gyertyát, s aztán betette
utánunk az ajtót.</p>
<p>Széttekintettem a kis szobában. A lehető legnagyobb egyszerüség
uralkodott benne. Se szőnyeg, se tükör. Egy tiszta fehérrel
behuzott ágy, egyetlen kicsi vánkosával. A fölött volt egy kis
fekete rámába foglalt kép, fátyollal letakarva. (Azt szerettem
volna tudni, hogy kinek a képe lehet?)</p>
<p>Azután volt egy ócska diván, meg egy pár szék az asztal körül;
azon az asztalon volt egy pohár tele valami kékes zöld folyadékkal,
– aztán meg egy – borotva.</p>
<p>Mikor egyedül maradtam a leánynyal a kis szobában, az egy olyan
sajátságos tekintetet vetett először rám, azután meg az asztalon
levő tárgyakra, a miből mindent megértettem. Ez a leány előbb
válogatott a halál nemeiben, mielőtt elhatározta volna magát, hogy
a Dunába ugrik. Mit keres egy leány asztalán a borotva? – Most is
válogat?</p>
<p>– Ön el van fáradva, szóltam hozzá; meg is fázott. Pihenjen le.
Én odakinn a konyhában fogom megvárni, mig az atyja fölébred. Jó
alvást. <span class="pagenum"><a name="Page_167" id=
"Page_167">-167-</a></span></p>
<p>Azzal magára hagytam s kimentem a konyhába.</p>
<p>Ott pedig sötét volt; mert az a némber magával vitte a
lámpást.</p>
<p>Még is rátaláltam valahogy az ülőkére. Már megint paddá volt
visszaboszorkányozva. Arra leültem s elkezdtem rajta gondolkozni,
hogy mi lesz ennek a vége? mint valami modern novellairó, a ki maga
is szeretné, ha megmondaná neki valaki, hogy lyukad ki az ő
megkezdett históriája?</p>
<p>A leány hálószobájának az ajtaja épen szemben volt velem. Annak
a felső részén végig volt hasadva a deszka s keresztül szürődött
rajta a világosság.</p>
<p>Én bizony nem kértem engedelmet a lelkiismeretemtől, hogy
odalopózzam és beleskelődjem a szobába. Ime meggyónom, s felold a
bünöm alól a pap – vagy a papné.</p>
<p>A leány még mindig ott állt az asztal előtt s merően bámult arra
a két veszedelmes tárgyra. Nehányszor végig törülte homlokát,
mintha zilált hajtincseket simitana el onnan; a mik pedig nem
voltak ott. Majd meg mind a két kezével eltakarta az arczát. Azután
undorodva összerázkódott. A kezeit összekulcsolta görcsösen. Végre
fölkapta azt a poharat az asztalról, az ablakhoz ment vele, azt
felnyitotta s kiöntötte a sötétbe a pohár tartalmát. Az valami
jóféle méreg lehetett. Azután a borotvát vette fel a kezébe,
felnyitotta, megnézte a pengéjét; olyan furcsán mosolygott hozzá,
talán megtetszett neki, hogy a fényes aczéllemez tükre milyen
fintorképet mutat neki vissza. Beszélgetni látszott hozzá.
Alkudoztak egymással. A borotva tagadta, mintha ő olyan hires
nőcsábitó volna. Nem kér többet, csak egy csókot. Csak egyszer fáj
az, többször nem. Ha jó nem volna, nem kivánnák. A leány nem adta
meg magát. Fejével tagadólag intett, s azután becsukta a borotvát,
megbiztatva, hogy no majd máskor! s végre eldugta az ágya
fenekére.</p>
<p>Akkor aztán keresztbe tette a két kezét a mellén és egy
<span class="pagenum"><a name="Page_168" id=
"Page_168">-168-</a></span> nagyot sóhajtva, felemelte az arczát.
Ha én most festeni tudnék!</p>
<p>Most egy heves mozdulattal lekapta a fátyolt az ágya fölötti
képről, a mi addig be volt takarva, talán, hogy ne lássa a mi itt
történik. Én is ismerem azt a szép fiatal «Urat»; sokszor láttam:
rendesen tövis koszorú van a homloka körül. Az előtt térdre borult
a leány s ugy maradt, arczát ágytakarójába temetve
mozdulatlanul.</p>
<p>Én pedig visszamentem a lóczára s a fejemet a kezembe téve,
gondolkoztam tovább, hogy hol végzem én ezt el?</p>
<p>Kinn a konyha ajtó előtt lassu csoszogást hallottam: bizonyosan
a halál felesége közelitett. Csendesen viseltem magamat a
sötétben.</p>
<p>Csakugyan ő jött be. A lámpást kivül hagyta a folyosón, s aztán
lehuzta a papucsait a lábáról, hogy ne csoszogjon velük, ugy
lopózott az ajtóhoz, aztán beleskelődött a hasadékon. Nagyon
gyötörhette a kiváncsiság. Hagytam egy ideig bajlódni s aztán
megszólitottam a sötétben.</p>
<p>– Egyedül van.</p>
<p>Erre odafordult felém.</p>
<p>– Nini! hát az úr hol van itt?</p>
<p>– Ülök a padon.</p>
<p>– Minek ül ott?</p>
<p>– Várom, hogy megvirradjon.</p>
<p>– Ezt odabenn is megvárhatná.</p>
<p>Boszantott a jó asszony.</p>
<p>– Ugyan kérem, hogy lehet az, hogy kegyed oly sovány maradt?</p>
<p>Erre a surcoupra nem volt készen.</p>
<p>– Hogy én ilyen sovány maradtam?</p>
<p>– Mikor a többiek rendesen mind olyan kövérek.</p>
<p>– Micsoda? az úr engem talán olyan asszonynak néz.</p>
<p>– Csak olyannak hallom.</p>
<p>– Rosszul teszi. Én becsületes asszony vagyok. Gazdasszonya
vagyok az úrnak husz esztendő óta. Nincs nekem gondom senki szép
leányára. Hanem ezt a miénket <span class="pagenum"><a name=
"Page_169" id="Page_169">-169-</a></span> sajnálom nagyon
szegénykét; szeretném, ha elvinné innen valaki.</p>
<p>– Már akár becsülettel, akár a nélkül?</p>
<p>A sovány hölgy behozta a lámpást s letette az asztalra. Ugy
tett, mintha nem hallotta volna a kérdést.</p>
<p>Azután leült mellém a padra.</p>
<p>– Épen tizennyolcz esztendeje, hogy ebben a mi környékünkben
hire futamodott annak, hogy egy menyasszonyt esketni visznek a
vőlegényével: fehér koszoru volt a fején; ugy szaladt utánuk minden
ember ennek a csodájára.</p>
<p>– Hát azóta nem házasodnak?</p>
<p>– De igen. Hanem csakugy koszoru nélkül.</p>
<p>– Szép kis fertály lehet ez a maguké.</p>
<p>– S a Suttogó-utcza annak a feneke.</p>
<p>– Ez volt a válasz ugyebár arra, a mit kérdeztem?</p>
<p>– Ez ám. Ugyan kinek jutna eszébe a Suttogó-utczába jönni
háztüznézőbe? Násznagyokat küldeni ide? Messze van ide a templom.
Kinek mutogatná itt valaki a fejkötőjét? Még letépnék a kontyáról.
– No de menjen az úr, ne magyaráztassa magának, mintha nem is tudná
levágni odáig, a meddig megsült. Hát hol halászta el ezt a
leányt?</p>
<p>– Biz én, kincsem, kicsiny hija, hogy a Dunából nem halásztam
ki. A lánczhidon fogtam el, mikor le akart ugrani a korlátról.</p>
<p>– Ott van ni! Mindig mondom az atyjának, hogy ne bomoljon vele,
mert egyszer ez lesz a vége. Oh lelkem! Ezen a mi vidékünkön nem
csak az esküvő ritkaság, de még a temetés is. A mieinket többnyire
a Rókusból hordják ki. Azért szeretném, ha valami derék ember
elvinné innen ezt a jámbor szép leányt. Olyan kár volna a halaknak!
Pedig elébb-utóbb oda jut, mert olyan furcsa teremtés ez. Nem való
ide a Suttogó-utczába. De hiszen nem is itt laktunk mindig. – Mert
lássa az ur, ennek az apja egy nagyon tudós ember, csakhogy nincsen
neki helyes <span class="pagenum"><a name="Page_170" id=
"Page_170">-170-</a></span> esze. Ez mindent kitalál, a mi csak
lehetetlen. Olyan fáklyákat készit, a mik a viz alatt is égnek. Tud
olyan mesterséget, a mivel a legerősebb várat egy óra alatt el
lehet pusztitani. Azt mondja, hogy ha idegen kormánynak árulná el a
titkait, hát milliókat adnának neki érte, mert azokkal csak ugy
söpri el az egyik ellenség a másikat; de nem akar hazája ellen
dolgozni. Inkább meghal éhen. – Aztán az a legkülönösebb benne,
hogy reggel is más, meg este is más. Reggel, mikor felkel a nagy
katzenjammerrel, mindjárt nekem áll veszekedni. Mikor aztán velem
kiczivakodta magát, akkor megy a leányával zsörtölődni. Szidja,
hogy mégis itthon van a nyakán? Mért nem megy szeretőt fogni?
Valami gazdag szeretőt, a ki eltartaná! Valami nagy urat, honatyát,
a ki a magas kormánynál berekomendálná az apja találmányait. Addig
szidja, mig csak el nem megy a leány dologra. Egy varrónénál
dolgozik szegény. Kap havonként nyolcz forintot. S késő estig ott
kell neki ülni. Este aztán már retteg, mikor haza kell kerülni,
csak ugy bujkál a háznál, mert az apja már akkor várja a
kancsukával. Már akkor részeg az öreg s egészen más ember, mint
délelőtt volt. Akkor meg azért üldözi a leányát, hogy merre járt?
Bizonyosan szeretőt keresni járt. Iszonyu nagyra van a
becsületével, s ugy prédikál a jó erkölcsökről, mint egy barát.
Rendesen meg is veri a szegény leányt. Az meg csak sir, nem tesz
egyebet. Csodálom, hogy eddig kiállta.</p>
<p>A némber a szemét törülgeté a kötényével.</p>
<p>A csontváznak hát szive is van.</p>
<p>Aztán megint elvigyorodott.</p>
<p>– Lássa az úr. Azért örültem meg, mikor az urat megláttam, hogy
majd mikor reggel megint idetoporzékol a gazda, hát azt mondhatom
neki, hogy ne lármázzon, megvan már a mit keresett s legalább
azután délelőtt nem veri meg szegény Ágnest.</p>
<p>Ekkor tudtam meg, hogy Ágnesnek hívják.</p>
<p>Nem állhattam meg, hogy megjegyzést ne tegyek rá. <span class=
"pagenum"><a name="Page_171" id="Page_171">-171-</a></span></p>
<p>– De hát ön miért nem védelmezi a szegény teremtést? Ön izmos,
erős asszonyságnak látszik.</p>
<p>– Az is vagyok én, lelkem, megbirkóznám én két olyan emberrel
is, mint ő kegyelme, de bolond ember az ám nagyon. Ha megfogom a
kezét s nem engedem, hogy kedve szerint kiverekedje magát rajtunk,
hát azzal fenyegetőzik, hogy lemegy a gyárba, s valamennyünket
levegőbe vettet.</p>
<p>– Hogyan?</p>
<p>– Hát a nitroglycerinnel, a mit gyártanak.</p>
<p>– Mi az a nitroglycerin?</p>
<p>– Mi az a nitroglycerin? Hogy még azt se tudja az úr. Talán
bizony disznókereskedő méltóztatik lenni? Hát az az a szer, a mivel
a bányákban, meg az alagutakban a kősziklákat repesztik. Egy akkora
töltény belőle, mint az ujjam, elég arra, hogy ezt a házat
szétdöntse, s rendesen van belőle valami husz mázsa ide lenn
alattunk. Most kivált nagyon sok van, mert igen lement az ára s az
öreg esküszik, hogy inkább felrobbantja az egészet, mint hogy ilyen
olcsón adja. Attól pedig a holdvilágig repülünk. – Kitelik az
öregtől akár reggel, akár este. Mert ha ivott, eszébe jut a
becsülete s akkor dühös, reggel meg, ha józan, eszébe jutnak az
adósságai s akkor kétségbeesett. Repülünk mi elébb-utóbb.</p>
<p>Kedves kaland! Mondhatom. Egy dynamit-töltény-gyár fölött. Ezen
a néven már ismerem a portékát. De jót választottam ki stiller
Compagnonságra!</p>
<p>– Azért szeretném, ha elvinné innen valaki az Ágnest! mondá
végűl az asszonyság.</p>
<p>Ezt mondva, eloltá a lámpásban a petróleum mécset a nő. Az
ablakon bederengett a hajnalvilágosság. Már a milyen hajnalfény
Pesten van, a Suttogó-utczában: egy harmada köd, egy harmada
bűz.</p>
<p>A hajnalfény azt eredményezte, hogy az úrfi hazakerűlt. Neki nem
kellett kapunyitás, ő a keritésen szokott bemászni egész
becsülettel, elébb a hugának az ablaka alatt <span class=
"pagenum"><a name="Page_172" id="Page_172">-172-</a></span>
eldanolt egyet azokból a fertelmes gassenhauerekből, a miknek nem
tudok jobb nevet adni, mint «a költészet muzsájának a cholerája»,
azután felfelé esdegélt valahogy a lépcsőn s egyszer csak nagy
kaparás után bedűlt az ajtón.</p>
<p>Gyönyörű példány volt. A hol nem rongyos, ott sáros. Összegyűrt
kalapja mellett egy piszkos csinált virág; ruháin alig volt már
gomb; nyakravalójának a csombókja hátúl lógott ki a nyakából.
Duzzadt, vörhenyes képének az egyik fele ütlegfoltokkal tarkállott,
a mik külömböző dátumuak voltak, piros kék és barnazöld színeik
szerint osztályozva, – az egyik füle vérzett. Valamikor fiatal
korában szép fiú lehetett. Most olyan huszonkét esztendős forma
aggastyánnak látszott, a jobb kezében volt egy nedves szivarcsutak,
a melyiknek hol az egyik végét dugdosta, hol a másikat a szájába,
abban a hitben, hogy a másik ég. A bal kezében volt egy főkötő.</p>
<p>A szikár asszonyság sietett őt elfogadni mindjárt a konyha
ajtóban.</p>
<p>– No csak fel a padlásra, minden ceremonia nélkül.</p>
<p>A részeg ficzkó megbikacsolta magát.</p>
<p>– Nem megyek, Frau Rézi, ott megesznek a svábok.</p>
<p>– No csak eredj fel. Ott az ágyad.</p>
<p>– Jaj: ne fogja a nyakamat, Frau Rézi, mert kiabálok.</p>
<p>– Kiabálj, kiabálj! majd kijön az apád, s akkor olcsó lesz a
spanyol nád.</p>
<p>– Dehogy jön, dehogy jön: részeg az, mint a tök.</p>
<p>– No hát, hol akarsz lefeküdni?</p>
<p>– Ott a szobában. A hol a leány van.</p>
<p>– Nincs itt semmi leány, te bolond.</p>
<p>– No, no, no Frau Rézi, hehehe. Dehogy nincs.</p>
<p>– Szamár te! Az a hugod.</p>
<p>– Hoztam neki egy főkötőt.</p>
<p>– Bizonyosan valami hozzád illő dámának a fejéről tépted le.
<span class="pagenum"><a name="Page_173" id=
"Page_173">-173-</a></span></p>
<p>– Az mindegy. Jó lesz neki. Még nincs neki.</p>
<p>– Eredj a pokolba.</p>
<p>– Mindegy az.</p>
<p>S hogy mennyire mindegy, azzal bizonyította be, hogy
pofoncsókolta a csontasszonyságot; a miért aztán kapott attól egy
jól megérdemelt nyaklevest, s egy még jobban megérdemelt
czímet.</p>
<p>Jónak láttam interveniálni, előlépve a tűzhely mellől.</p>
<p>– Hallja csak, fiatal igyatomi polgár:</p>
<p>– Nini, hát «egy» már van itt! csuklá az ifju úr
visszahőkölve.</p>
<p>– Itt van egy forint, nemzetem reménye, fogja s menjen vissza a
korcsmába; s keresse fel, a kit abból a főkötőből elvesztett.</p>
<p>Ennek nagyobb hatása volt rá minden szónoklatnál. Visszavette
határozati javaslatát s beleegyezett az én módosítványomba.</p>
<p>– Ha kettőt ád az úr, estig ott maradok.</p>
<p>Ne fukarkodjunk, mikor a felnőttek neveléséről van szó, mondám
magamban, s megdupláztam az eredeti javaslatot.</p>
<p>Ezzel aztán teljesen meg volt elégedve s elkezdett mindenféle
szép instructiókat adni nekem, a mik nem találhatók professor Wolff
«Der Umgang mit den Weibern» illemtanában, míg Frau Rézi ki nem
taszigálta az ajtón, akkor aztán valahogy lepotyogott a lépcsőn,
folyvást danolva s nem harapta el a nyelvét.</p>
<p>No ezzel kedves dolog lesz sógorságba keveredni.</p>
<p>Még is föllármázta az öreget eltávozásával, odalenn a
földszinten valami rekedt lárma volt hallható, a miből nem lehetett
semmi szöveget kivenni.</p>
<p>– Fölkelt az ur? mondám.</p>
<p>– Még csak kezdi. Most még csak az első verset káromkodja. A
fiát szidja az ablakon keresztűl. Azután következik majd, hogy a
Kozákba vesz bele. Azután elkezdi a csizmájának a megteremtőjét
szidni, a miért nem megy <span class="pagenum"><a name="Page_174"
id="Page_174">-174-</a></span> fel a jobb lábára való fele a bal
lábára. Akkor kijön a nagy kutyát beszidni az ólba. Akkor átkiabál
a szomszédra, a ki az éjjel megint ide eresztette át a
pálinkamoslékját. Azután feljön hozzám veszekedni. Utoljára marad
az Ágnes. Akkor van nálunk «jó reggel».</p>
<p>Mondhatom, hogy a tisztelt házatya pontosan megtartotta azt a
programmot. Félhat volt, mikor az első «Kruzifix sakkermenttel»
beharangozott odalenn s hét órára került elő a felső traktusba,
áldását osztogatni a hívekre, az alatt csak a köhögés szakította
félbe nála a káromkodást, egyszer-egyszer a torkán akadva.</p>
<p>Jött már fel a lépcsőn. Rézi asszony a tüzhely mellé állt,
mintha tüzet készülne rakni.</p>
<p>– Tudja az úr. Ha még nem raktam tüzet, akkor azért vesz belém,
hogy még sem készítem az ő reggelijét, ha pedig már ég a tűz, akkor
meg az a baja, hogy mit vesztegetem a drága kőszenet.</p>
<p>– Hogy a hetvenhétágú mennykő csapja be azt az ajtót! hangzék az
ajtónyitás közben. Mindig letörik a körmöm a kilincsen.</p>
<p>Berúgta azt szépen.</p>
<p>Soha sem csalódtam még így a képzeletemben. Azt hittem a
kegyetlen dörgő hang után, hogy valami herkulesi alakkal fogok
találkozni, s hát aztán előttem állt egy kis ötödfélláb magas gnom:
elűl-hátúl púpos, két hosszu keze a térden alúl nyúlkált, s a lábai
közűl az egyik befelé görbe volt, úgy hogy minden lépésnél úgy tett
az egész alak, mintha fel akarna dűlni. Hanem hatalmas nagy feje
volt, s bozontos haja, a mi úgy állt szerteszélylyel, mintha minden
egyes szála irtóznék a másikkal való érintkezéstől. Arczán a pedáns
önhittség regnált, vegyítve a mámorra következő undorral.</p>
<p>Mikor meglátta, hogy egy idegen is van a konyhában, a szájába
szakadt a szó. Nyaknélküli fejét azon a púpos törzsön olyan furcsán
tudta elfordítani. Épen olyan volt, mint Mezőtúron csinálnak olyan
kancsókat, a miknek <span class="pagenum"><a name="Page_175" id=
"Page_175">-175-</a></span> a födele egy medve fő, aztán ha azt a
főt fél oldalt teszik vissza a kancsóra. Frau Rézi ránézett s
hosszú kezével az Ágnes szobaajtajára mutatott.</p>
<p>Siettem az asszonyságot megelőzni, míg valami bolondságot nem
mond.</p>
<p>– Jó reggelt uram! Azért jöttem ily korán, mert a Közlönyből
olvastam, hogy ezt a nitroglyceringyárat ma akarják árverezni. Meg
akartam a dolgot előzni. Mivelhogy én nekem épen ily gyárra van
szükségem, magam azonban nem értek hozzá, ellenben az ön
szaktudóssága e téren országosan elismert köztudomású tény,
annálfogva kisérletet óhajtanék tenni, hogy nem lehetne-e az ön
üzleti bilanceának államháztartását olyanformán egyensúlyba hozni,
hogy ezen közhasznú gyár továbbra is kielégíthesse az országnak
nitroglycerin iránti igényeit.</p>
<p>Ez, valljuk meg, hogy szép szónoklat volt. Pedig le sem volt
nálam írva. – De a házatya nem találta annak.</p>
<p>– De van-e az úrnak pénze? Ez volt az előzetes kérdés, mely a
házszabályok 166-ik §. szerint, mielőtt az érdemleges kérdés
föltétetnék, eldöntendő volt.</p>
<p>Elővettem zsebemből az egész csomagot, mely még az «Első Hazai»
szalagjával volt átkötve, e szépen hangzó felirattal: «100 darab 10
frtos = 1000 frt o. é.»</p>
<p>Ez nem volt beszéd, de szép volt.</p>
<p>– Akkor gyerünk be ide a leányom szobájába.</p>
<p>– De a kisasszony talán még alszik.</p>
<p>– No iszen majd felköltöm én!</p>
<p>– Nem lehetne más szobába menni?</p>
<p>– Ne papoljon az úr nó. Odabe a magam szobájába nem vihetem,
mert az disznóól, a mi tiszta szobám van, azt meg lepecsételték a
birói foglaláskor. No hát, már most tudja. Tessék!</p>
<p>Tudtam, hogy a leány felöltözve feküdt le, nem fogom őt nagyon
zavarni.</p>
<p>Mikor benyitottunk a szobájába, már az ablaknál ült <span class=
"pagenum"><a name="Page_176" id="Page_176">-176-</a></span> (ez
volt neki a tükör), s a gyönyörű szép haját fonta be.</p>
<p>A púpos ráförmedt kegyetlenűl.</p>
<p>– Hát te felöltözve fésűlködöl? Össze akarod piszkolni a zsíros
hajaddal a tiszta ruhádat? Vesd le mindjárt.</p>
<p>A leány hozzákészűlt, hogy szót fogadjon.</p>
<p>Az öreg széket tett nekem az asztalhoz, az ablakkal szemközt. Én
azért is a másik székre ültem, hátat forditva a ruháját levető
leánynak.</p>
<p>– Mit fésűlködöl az ablakban? rivallt most újból rá az öreg. Az
kell, hogy az egész világ meglásson?</p>
<p>(Egész világ!)</p>
<p>Az egész világ állt három verébből a száraz szederfán.</p>
<p>– A leányával akar az úr veszekedni? vagy üzletéről akar
beszélni? kiáltottam aztán én még hangosabban. No hát akkor üljön
le; aztán vegyük ki a jegyzőkönyveinket a zsebünkből s kezdjünk el
kalkulálni.</p>
<p>– De hát hogy híjják az urat?</p>
<p>(A’ biz Isten ezt magam sem tudom még. Az igazi nevemet meg nem
mondhatom: mert arról rám ismernek, s megtudják, hogy semmiféle
vegyítésben nem használom a glycerint. Valami közönséges nevet nem
választhatok; mert lehet, hogy más ember is viseli s az
megharagszik érte. Ragadt meg egy furcsa név az emlékezetemben még
patvarista koromból.)</p>
<p>– Az én nevem Koribanya Ignácz.</p>
<p>– Ah! Jól ismerem ezt a nevet, Nyerges-Újfaluról, úgy-e? Sokszor
rendelt meg nálam az úr dynamit töltényeket a
márványkőbányájához.</p>
<p>(– Ejnye de jól eltaláltam! Már csakugyan elvettem hát egy
eleven embernek a nevét! Szerettem volna már visszaadni.)</p>
<p>– Hát hogyan akar az úr most rajtam segíteni? Megrendel?
Előlegez? vagy kölcsön ád?</p>
<p>– Egyiket sem. Mint «csendes társ» akarok belépni az urnak az
üzletébe, egy ezer forint erejéig. <span class="pagenum"><a name=
"Page_177" id="Page_177">-177-</a></span></p>
<p>– Az nem lehet. Már van egy «csendes társ».</p>
<p>– No, hát leszünk ketten.</p>
<p>– Az nem lehet. A Kozák nem tür meg maga mellett másik csendes
társat.</p>
<p>– Hát akkor kifizetjük a Kozáknak a maga letett részét s mehet
másfelé.</p>
<p>– Kozáknak nincs itt semmiféle befizetett pénze, ő a
munkavezető. Az pedig olyan ritka madár, a kit nem lehet minden
bokorban fogni. Mit gondol az úr? A ki egy nitroglycerin gyár
vezetésére elszánja magát! Éjjel-nappal józannak lenni! Úgy érteni
a dolgot punktumosan, hogy minutára összetaláljon a munka. Mert ha
csak egy grádusnyi meleget elhibáz, ha egy centigrammot eltéveszt a
keverékben, ha csak egy kész patront kiejt a kezéből, hát akkor nem
csak ez a ház, hanem a «Veres rózsa» korcsmának is minden téglája
oda megy vissza, a honnan idelopták. Ide nagyon, nagyon helyre való
ember kell, a ki eszén járjon.</p>
<p>– Tehát Kozák úr épen ilyen derék ember. No, annak igen örülök.
Rajta leszek, hogy megnyerjem bizodalmát, s elfogadjon második
csendes társnak.</p>
<p>– Hallja az úr! Az nehezen fog menni. A Kozák nem tür maga
mellett embert, kivált fiatalt: még segédet sem. Inkább maga
dolgozik kettő helyett.</p>
<p>Azzal közelebb hajolt hozzám s odadörmögött a fülembe:
«szerelmes a lányba».</p>
<p>Fenhangon folytatá:</p>
<p>– Aztán olyan bolond ember az, hogy már egyszer öt esztendőre
volt elitélve, le is ülte, a miért a hűtelen kedvesét, meg annak az
elcsábítóját revolverrel összelövöldözte. Azért is marad itt meg,
mert másutt sehol sem fogadnák be.</p>
<p>(Egy új kellemes részlet. Egy dühödt imádó, a ki revolverrel jár
a vetélytársa nyomában, s már egyszer öt esztendőre volt
elitélve.)</p>
<p>– Azonban hát ne töltsük hiába az időt. Ha nem akar <span class=
"pagenum"><a name="Page_178" id="Page_178">-178-</a></span> az úr
Kozákja egy másik csendes társat türni, akkor egyszerüsítsük a
dolgot. Én veszek az úrtól ezer forint ára nitroglycerint s az úr
nyugtatványozza az árát. Aztán majd elviszem, mikor szükségem lesz
rá.</p>
<p>– Hm. Elébb meg kell gondolni ezt a dolgot.</p>
<p>– De ne sokat gondolkozzék ezen az úr! hanem szaladjon ezzel a
pénzzel a prókátorhoz fizetni; a mig ki nem jön a licitácio. Mert
az ám a legnagyobb betegség, a miből az embert a doctor juris
gyógyítgatja: s nem is az a legdrágább folyadék, a mit a patikában
adnak, a doctor medecinæ recipéjére, hanem a másik doctornak a
tintája: hát csak iparkodjék kigázolni, mig bele nem fullad.</p>
<p>A pupos a fejét vakarta.</p>
<p>– Ad vocem «tinta». A kalamárisomat becsukták a tiszta szobába,
mikor mindent összeirtak: az ajtó le van pecsételve, nem tudok az
urnak nyugtát adni.</p>
<p>– Hát nem lehet a szomszédból valahonnan egy kis tintát
kérni?</p>
<p>– Nem ád én nekem ebben a környékben senki még egy csepp tintát
sem.</p>
<p>– Annyira haragusznak az úrra?</p>
<p>– Nem azért, mintha haragudnának: ámbár haragudhatnak is, ha
akarnak, mert én bizony nem igen nyájaskodom senkivel; – hanem
inkább félnek tőlem. Hiszen végig vándoroltam én már az egész
várost a gyárammal; először a Ferenczvárosban kezdtem: ottan addig
áskálódtak a szomszédok ellenem, mig a tanács kitiltott; akkor
odább mentem a Józsefvárosba: ott megint rám röffent valamennyi
milimári, hogy szétrobbantom őket; kisajátítottak; majd meg
letelepedtem a Terézvárosban: itt is addig tologattak, mig utoljára
ideszorultam a Suttogó-utczába, a hol aztán csupa olyan ember
lakik, a ki nem szereti az igazságát a városházán keresni. Ezek
aztán csak úgy magánúton törekszenek a gyárammal együtt maguk közül
megszöktetni: nem kapok én itt tintát, ha magamnak nincs.
<span class="pagenum"><a name="Page_179" id=
"Page_179">-179-</a></span></p>
<p>Elkezdtem a korcsmáros kabátjának a zsebében kotorászni. Az
ilyen korcsmárosnak szokott a zsebében irószerszám lenni. Csakugyan
találtam egy üvegcsét. Piros tinta volt biz az: valószinüleg
fuchsin. (Nem iszom nála több vörös bort.)</p>
<p>– No ez jó lesz. Tollat majd huzunk ki a tollseprüből s
megfaragjuk. Papirost szakítok ki a tárczámból. No hát irja az ur.
Nyugta ezer forintról.</p>
<p>– Elébb beszéljünk a Kozákkal.</p>
<p>– No hát hivassa fel az úr a Kozákot.</p>
<p>– Nem jön az ide fel.</p>
<p>– Miért nem jön fel?</p>
<p>– Ejnye már no. Hiszen mondtam. Szerelmes a leányba s aztán
haragszik rá.</p>
<p>– Azért haragszik, mert szerelmes? fel tudom fogni csekély
eszemmel. No hát menjünk mi le a Kozákhoz.</p>
<p>– Nem bánom, menjünk: de nem felelek róla.</p>
<p>Az emeletbe vezető rozzant lépcsőkön csak lejutottunk ép kézláb,
de a souterrainhez vezető lépcsőknél már nagyon jó volt a púposnak
előlmenni, hogy ha a nyirkos lépcsőn el kell esnünk, ne ő essék az
én nyakamba, hanem én az övébe.</p>
<p>Egy kis szük kamra, a minek az ablaka egy harmadrészben a
földszinen fölül emelkedett, volt a Kozák úr tanyája, a kit
látogatni jöttünk. Egy szalmaszék meg egy hárságy volt benne; az
ágy alja volt a könyvtár.</p>
<p>Az említett férfiu mintegy harminczöt éves lehetett; a fakó bőr
megfeszült az arczcsontjain, bajusza, szakálla olyan volt, mint a
jégverte vetés, a mire feliben sem vállalkozik kaszás; ellenben a
savószinü haja hosszan volt leeresztve a vállaira. Mélyen beülő
szemeinek fenyegető tüzét csillapítá a szemüveg. Egész tekintete
ünnepélyes, komor, visszataszító volt.</p>
<p>A púpos bemutatott neki a fölvett nevemen.</p>
<p>Erre a tisztelt úr odalépett hozzám s ráhágott a lábamra.
<span class="pagenum"><a name="Page_180" id=
"Page_180">-180-</a></span></p>
<p>Már most én aztán nem tudtam, hogy azért történik-e ez, mivel
hogy abban a szük szobában, ha három pár láb közül az egyik lépni
akar, okvetlenül a másik két pár közül egyre rá kell lépni, vagy
pedig, hogy ez az a bizonyos jeladás, a miről a nihilisták egymásra
ismernek? Azt már tudtam egy ujságiró barátomtól, hogy a nihilisták
nem titkos kézszorítással (mint a szabadkőmüvesek), hanem titkos
lábra lépéssel üdvözlik egymást. A ki nem adja vissza az üdvözlést,
vagy azt mondja utána, hogy «pardon!» az nem a szövetséghez
való.</p>
<p>A gyáros mondta a csendes társnak, hogy én dinamitot akarok
vásárolni – en gros.</p>
<p>A csendes társ megszólalt olyan hangon, mintha talpa alul
beszélne.</p>
<p>– Miféle minőségben? Mint töltényt? Bickford gyutacscsal?
Egyszerűt? Összetettet? Azt csak tudnom kell nekem.</p>
<p>Nem akartam elárulni, hogy nem értek hozzá.</p>
<p>– Mindenféle fajtából vegyest: a mi csak itt kapható!</p>
<p>Azok a sötét szemek úgy villogtak felém a szemüvegen
keresztül.</p>
<p>– Jőjjenek velem.</p>
<p>Azzal előrement, keresztül-kasul vezetve egy rettenetes
bűztámasztó kádak és retortákkal teljes pinczebolton, egy
vasajtóval lezárt raktárig. Üveggel fedett lámpa volt a kezében, a
mit senkinek sem adott oda. A pokol tornáczában jártunk.</p>
<p>A kész árú ládákba volt csomagolva s mindegyik ládára felirva
lángveres betükkel, hogy hány dynamit-töltény van benne.</p>
<p>Kozák úr felnyitogatta a ládák tetejét, a mik külömböző nagyságú
töltényeket tartalmaztak, s kérdezte tőlem, hogy melyik
tetszik?</p>
<p>Én úgy tettem, mint a ki ért hozzá. Mind valamennyit
kicsinylettem. Nagyobbakat szeretnék látni.</p>
<p>Végre a legbelső szegletből huzott egyet elő. <span class=
"pagenum"><a name="Page_181" id="Page_181">-181-</a></span></p>
<p>– No, úgy hiszem ezek elég nagyok lesznek. Mondám olyan bölcs
képpel, mintha csak a czukoradó-törvényjavaslathoz szólnék.</p>
<p>– Elhiszem azt. Egy milliónyolczszázezerszeres ellenállási erőre
vannak számítva.</p>
<p>– Ugy hiszem, hogy ez elég lesz nekem.</p>
<p>– Tehát ez tetszik? kérdé tőlem gyanusan, s a mig a ládát
nyitogatá, a balkarján feltürte a kék blousea ujját, s ott láttam a
bőrére tetovirozva a nihilista jelvényt: egy veres zérust, alatta
két keresztbe tett tőrrel.</p>
<p>Ez csakugyan jeladás!</p>
<p>Csakhogy én azt nem tudom visszaadni; mert ilyen jelvényem nekem
nincs a karomra tetovirozva, hogy én is előállhassak vele.</p>
<p>– Igen is, ez kell.</p>
<p>Arra Kozák úr fejébe huzta a sipkája ernyőjét, s rideg durva
hangon mondá:</p>
<p>– Ez pedig nem eladó!</p>
<p>– Miért nem?</p>
<p>– Mert már ennek gazdája van; a ki el fog érte jönni.</p>
<p>A púpos vitatkozni akart vele; de arra Kozák úr neki lódult a
lámpással s kiment az ajtón; ha sötétben nem akartunk maradni,
utána kellett nekünk is mennünk. Ránk sem ügyelt többet, visszament
az odujába, hanyattvágta magát a hárságyra; felvette a székről az
oda letett brochuret, s elkezdett olvasni; mig a púpos dühösen
szidta és capacitálta. Én ott hagytam őket s felmentem a lépcsőn.
Végezzék el egymás között.</p>
<p>Nem sokára a gyáros is utánam jött, egészen rekedtté veszekedve
magát a csendes társsal.</p>
<p>– No, lássa az úr! ilyen bolond ez! Hiába mondom neki, hogy
mindjárt itt lesz a licitatio, s akkor aztán dobra ütik minden
készletünket, csak azt feleli rá, hogy annak, a ki e nagy
töltényeket birni akarja, az utolsó pillanatban meg kell jelennie.
– Fanaticus egy ember ez! <span class="pagenum"><a name="Page_182"
id="Page_182">-182-</a></span></p>
<p>Szép egyetértés van ennél a háznál. – Itt minden ember fél
egymástól, a szegény leány valamennyitől s az egész háztól fél az
egész városrész.</p>
<p>S ez nekem nagyon tetszik.</p>
<p>– Hanem hát már most, uram, egy negyed nyolczra. Ha ön nem siet,
másfél óra mulva itt lesz a végrehajtó s elkótyavetyélik magát
Kozák urat is, ha nem akar a helyéből mozdulni. Annál fogva én azt
tanácsolom önnek, hogy fogadja el tőlem a kinált összeget, mint
előleget, s azután majd ledynamitozzuk apródonkint a tartozást; nem
kell az nekem egyszerre.</p>
<p>– Gyerünk fel a szobába: itt ne beszéljünk, minden szomszéd füle
itt van.</p>
<p>«Szoba» annyit tett, hogy Ágnes szobája.</p>
<p>A leány készen volt már a hajával, a gazdasszony meg a
reggelivel. A czikóriás kávé valami átlátszó tejjel ott párolgott
az egyetlen asztalon, természetesen abrosz nélkül, ellenben két
fülehagyott findzsában. Egy tegnapi zsemlye volt hozzá megaprítva
szeletekre.</p>
<p>Kértem az öreget, hogy lásson hozzá, mig el nem hül. A krapula
utáni mogorva kedélyre nagyon jótékonyan hat a forró kávéféle. A
leány is hozzá ült: nem mondta, hogy ma már kávézott egyszer. Tőlem
is megkérdezték, hogy hát én iszom-e? de én azt feleltem, hogy csak
paprikás szalonnát szoktam reggelizni.</p>
<p>A közben egészen ráértünk az üzletünkről beszélni.</p>
<p>Nem volt olyan könnyü azt az ezer forintot nyélbe sütni.</p>
<p>Az öreg abban gyanakodott, hogy hát ha szép czim alatt ki akarom
őt a pokoltüzes gyárából firunczvánczigolni ezzel a
pénzráerőltetéssel. Szerelmes volt a gyárába: valóságos
pyromaniacus volt.</p>
<p>– Hát nem bánom; én odaadom önnek ezt az összeget – kölcsön; –
váltóra. Váltó mindig van nálam.</p>
<p>De az az öregnél is volt.</p>
<p>Most meg azon gyanakodott, hogy hátha uzsorás vagyok.
<span class="pagenum"><a name="Page_183" id=
"Page_183">-183-</a></span> Mert hej, furfangos nép az! Mikor
megtudja, hogy valakit exequálni akarnak, odamegy hozzá: «Azt
hallom, önnek pénzre van szüksége? Én adok kölcsön. Csak ötös
kamatra.» – «Ide vele!» Mikor aztán a pénzleszámlálásra kerül a
sor, akkor sül ki, hogy hónaponkint volt értve az ötös kamat. Három
hónap mulva aztán ő jön exequálni.</p>
<p>Tehát legelőször is azt kérdezte tőlem a púpos:</p>
<p>– De milyen kamatra?</p>
<p>– Megmondom őszintén, hogy igen nagy kamatra adom. Azt kivánom
kamat fejében, hogy a mig az úr e váltót be nem váltja: addig a
leányát sem egy rossz szóval, sem pedig tettlegeskedéssel érinteni
nem fogja.</p>
<p>Ágnes erre felugrott az asztaltól. Tűzláng lett az arcza.</p>
<p>Az öreg azonban nem engedte elfutni. Odahúzta magához.</p>
<p>Most értette meg egészen a dolgot! Hiszen nem uzsorás ez a
vendég úr. – Hanem sokkal rosszabb. Egészen az ő ideálja ez az
úr.</p>
<p>Odavonta a keblére a leányát s megcsókolta a homlokát
gyöngéden.</p>
<p>– Mátul fogva áldásom reád!</p>
<p>A leány reszketett.</p>
<p>Vettem észre a púpos szándékát: hogy oda akarja ültetni a
leányát arra a székre, a melyiken én ülök. – Én hát fölkeltem
róla.</p>
<p>– No hát áll az alku? kérdezém.</p>
<p>– Áll! E naptól fogva szentség lesz ezen szoba.</p>
<p>Derék férfiu!</p>
<p>– De nehogy feledésbe menjen az a szép igéret, hát tegyük
irásba.</p>
<p>Kaptam egy darab krétát (a korcsmáros zsebében szokott az lenni:
nem is volt dupla) azzal fölirtam az ajtóra kivül is belül is:</p>
<p>«Ezen szoba szentély mindenkire nézve!»</p>
<p>A púpos ez alatt megirta a váltót a piros tintával. <span class=
"pagenum"><a name="Page_184" id="Page_184">-184-</a></span> Abból
tudtam meg, hogy «Templomtornyai Haggeusnak» híják. Jó családból
való lehet.</p>
<p>A mint aztán a pénzt és a váltót kicseréltük, megveregette a
leányának az orczáját.</p>
<p>– No most én elmegyek dolgaimat rendezni. Te pedig ma nem mégy a
varróba. Soha sem mégy oda többet. Nem engedlek többé idegeneknél
dolgozni. Megélsz mint az én leányom, magadhoz illő módon. A mig én
odaleszek, itthon maradsz, és a mi drága jó barátunkat illendően
elmulattatod. Engemet aztán itt a kis ajtón eresztesz ki, hogy
Kozák ne lássa meg, hogy magamba megyek ki. Kérem az urat is,
kedves jó barátom, hogy ha máskor meglátogat bennünket, ezt a kis
ajtót használja. Innen egyenesen az utczára lehet jutni. Senki se
veszi észre. Holnapra csináltatok hozzá egy extrakulcsot.</p>
<p>A derék jó ember maga vitt oda a kis szobából nyiló kamrácskába,
a honnan egy kis ajtó nyilt, a melyen nem nagy ugrással le lehetett
jutni egy káposztás kertbe s onnan ki az utczára: némi kis
kapaszkodással ugyanezen az úton vissza.</p>
<p>Ez hát egészen rendben van. Jobb embert kivánni sem lehet mint
Haggeus úr – délelőtt.</p>
<p>Mikor visszaléptem a leány szobájába, a szegény ott állt
sápadtan az asztal mellett s nagy búsan nézett arra a kis
kosárkájára, a miben mindenféle kötő, varró szerszámai álltak.
Azzal szokott karonfogva sétálni a varróig máskor.</p>
<p>Nem várta, hogy én szólítsam meg. Nagy bátorság volt benne.</p>
<p>– Tudja ön, hogy mi jót tett ön most velem?</p>
<p>Nem tudtam kitalálni.</p>
<p>– Azt, hogy most már az atyám mind azt a bántalmat, a mit eddig
reggelre és estére szokott felosztani, ezentúl megduplázva adja ki
egyszerre este.</p>
<p>– Ne féljen semmit. Gondoskodom én arról, hogy ez az én
feliratom itt az ajtón este sötétben is respektálva legyen. Hanem
elébb kérek öntől valamit. <span class="pagenum"><a name="Page_185"
id="Page_185">-185-</a></span></p>
<p>Csak a fejét rázta. Nem hitte, hogy olyasmit kérhetek tőle – az
előzmények után – a mit okvetlenül meg ne kelljen tagadni.</p>
<p>– Adjon nekem most egy kötőtűt.</p>
<p>No azt ugyan soha ki nem találta volna.</p>
<p>Ezt nem tagadhatta meg, kihuzott egy kötőtűt a kosarából s
kiváncsian várta, hogy ugyan mit kezdek vele?</p>
<p>Én pedig azt kezdtem vele, hogy a kabátom ujját feltürtem a
karomról, s aztán a veres tintába mártott kötőtűvel apró pontokat
raktam fel a bőrömre, a mikből egy zérus meg két összetett tőr
került elő.</p>
<p>Mikor a leány észrevette, hogy mi sül ki ebből, ijedten ugrott
oda hozzám s megkapta a kezemet.</p>
<p>– Mit akar ön? Tudja ön, hogy mit cselekszik ön most?</p>
<p>– Tudom.</p>
<p>– Az Isten szerelmére! Hisz ön akkor el van veszve!</p>
<p>– Sokszor elvesztem én már, úgy látszik rossz pénz vagyok,
mindig megkerültem.</p>
<p>Nem feleselt velem többet: bátor gyerek volt ez. Kapta a
zsebkendőjét s letörülte a karomról az abracadabrát. Még nedves
volt.</p>
<p>Nevettem én azt. Azért ott maradt a tetovirozás.</p>
<p>– Nem megy ez le, – ne féltse; – a jóféle fuchsint szappannal se
lehet lemosni a bőrről. Ne is féltsen engem a semmitől. Én hetedik
gyerek vagyok. – Megyek vissza Kozák úrral beszélni. – Ön pedig
csak menjen a maga varróintézetébe. Legjobb önnek ott. Aztán este
ne féljen haza jönni. Nem fogja önt bántani sem az apja, – sem
más-valaki.</p>
<p>Milyen öröme volt a szegénynek, hogy azt a kis kosárkát megint a
karjára ölthette!</p>
<p>Milyen boldogság az némely leánynak, mikor a kézi munkájához
visszaszabadulhat. Nem értjük azt mi férfiak.</p>
<p>Kezemet nyujtottam neki s ő azt megszorította. <span class=
"pagenum"><a name="Page_186" id="Page_186">-186-</a></span></p>
<p>De már most tegyünk ide megint három pontot, mintha három
dynamit bomba volna.</p>
<p class="center">* * *</p>
<p>Én is azon kezdtem Kozák urnál, hogy rá léptem a lábára.</p>
<p>Már akkor munkában volt, fűtötte a katlant. Mint igaz demokrata,
nem szégyelte a legalacsonyabb munkát sem.</p>
<p>Visszahágta a lábamat.</p>
<p>Erre én felgyürtem a kabátot és a máncsetlit a karomról s
odafitítottam a jelvényt.</p>
<p>Ezt meglátva, keresztül huzta az újját a száján, a mi nem tudom,
hogy ismét nem valami nihilista jeladás volt-e? Minden
gesticulatiója ennek az embernek valami olyan különös volt, a
milyet közönséges emberek soha sem használnak.</p>
<p>– Tehát itt az idő? Kérdezé tőlem, hosszú haját a füle mögé
igazítva.</p>
<p>– Itt van. – Mit mondhattam volna neki egyebet?</p>
<p>– Akkor átadom a Phlegeton cseppjeit. E szóknál a jobb keze
mutató újjával a baltenyerébe bökött. Nekem pedig ki kellett
találnom, hogy a pokolbeli tűzfolyamnak a cseppjei nem lehetnek
egyebek, mint a kérdéses dynamit töltények.</p>
<p>– Nagyon jó lesz. Az ára?</p>
<p>– Semmi. – Közöttünk minden köztulajdon. A mi az enyim az a
tied, a mi a tied, az az enyim. Most én adok a szent czélra, majd
mikor kell a szent czélnak, akkor rákerül a sor arra, a mi a
tied.</p>
<p>(No, ha az a szent czél megkaphatja azt, a mi az enyim: az
összes adóságaimat, attól lesztek igazán nihillé.)</p>
<p>– Hanem egy gyenge scrupulusom van, – mondám, – nincsenek ezek a
holmik hatóságilag összeírva és lefoglalva?</p>
<p>– Hát ismerünk mink hatóságot? lefoglalást? A mit itt
<span class="pagenum"><a name="Page_187" id=
"Page_187">-187-</a></span> nem találnak, arra megesküszünk, hogy
nem volt itt. Nekünk semmi közünk se Péter apostolhoz, se
Pilátushoz. A mi megváltónk Barrabás, a kit a nép szabadon
bocsáttatott, míg a másikat keresztre feszítteté.</p>
<p>– Jól van, kifordított apostol barátom. Tehát a Phlegeton
cseppjeit elvitethetem, ha akarom.</p>
<p>– Nem, hogy ha akarod, hanem ha kötelességed.</p>
<p>– Ezzel a bányában nagyszerű robbantásokat fogok elkövetni.</p>
<p>E szóra megölelt, megcsókolt.</p>
<p>– Igen. A «bányában». Abban a bányában, a hol a nép véres
verítékéből ássák az aranyat, abban a bányában, a hol a nép
könyjeiből vágják a sót, abban a bányában, a hol a nép lánczaihoz
való vasat teremtik elő…</p>
<p>– Én a nyerges-új-falusi márványkő-bányát értettem.</p>
<p>– Ejh! testvér! szólt galléromat megfogva. Minek e
bizalmatlanság? Engem az álnévvel tévútra nem vezethetsz. Tudom én
az igazi nevedet jól. Láttalak elégszer abban a «bányában». Mikor
ti odalenn dolgoztatok, mikor furtátok azokat az aknákat a nép
szívébe, sokszor ott voltam a karzaton, azt is tudom, mely helyen
ülsz, a jobb oldalon. Helyes. Így még jobban takar az álarcz. Semmi
bizodalmam azokhoz a mindent kifecsegő szélbalokhoz. A ki a mi
hivünk, az hallgat és tesz. A te neved (megmondta hogy hivnak).</p>
<p>Resteltem a dolgot. Ezt szerettem volna titokban tartani.</p>
<p>– Értelek egészen. Monda ő. Ez előtt a vén bolond előtt titokban
kell maradnod. Ez délelőtt a pénzt szereti, délután a bort, este
meg a becsületet. Délelőtt kész volna elárulni a szent ügyet
pénzért, délután borért, este becsületért. Előtte titkolózni kell.
Hanem a leánya mindent tudhat.</p>
<p>– Tud is. Neki megmondtam az igazi nevemet és állásomat.</p>
<p>– Tehát már ismeritek egymást? <span class="pagenum"><a name=
"Page_188" id="Page_188">-188-</a></span></p>
<p>Azt hittem, most mindjárt tőrt ránt elő s keresztül ront rajtam.
Ellenkezőleg, megölelt s az orrát az orromhoz értette.</p>
<p>– Így már nagyon jól van. Akkor megnyertük, a mi még hiányzott.
Mert vigyázva kell minden lépést tennünk. Köröskörül vagyunk fogva
a rendőrség kémeivel. Minden mozdulatunkat titkos rendőrügynökök
kisérik figyelemmel.</p>
<p>(Ahán! Ezért nincs hát arra mifelénk semmi rendőr, mert mind a
Suttogó-utczában van összpontosítva!)</p>
<p>– Ha mi ezt az egész láda robbantó szert innen egyenesen a te
lakásodra szállítanók, egyszerre megtudnának mindent. Ezt úgy kell
áthordani egyes darabonkint. S az ismét egyenlő baj volna, ha akár
te járnál ide gyakrabban, akár én látogatnék el hozzád. A kémek
mindjárt rosszat gondolnának. Hanem a leány mindennap elvihet a
kötőkosárkájában egyet-kettőt hozzád, s abból senkisem fog semmi
rossz gondolatra jönni. Te fiatal vagy s gazdag, a leány szép és
szegény. Senki sem gyanakodhatik rá.</p>
<p>A bámulat meglátszhatott az arczomon, mert a talált testvérem
hozzáfogott a commentáláshoz.</p>
<p>– No hát micsoda? Azt fogják róla hinni, hogy nem becsületes
leány. De hát micsoda képtelenség az az egész becsületről való
ábrándozás? Hát az nem olyan önzés, mint a birtokvágy? Egoizmus és
kizárólagosság. Magán becsületet nem szabad senkinek tartani, csak
közös becsület lehet.</p>
<p>In genere el kellett fogadnom a thesist, de mégis gyönge
scrupulusomat fejeztem ki az iránt, hogy in specie az emberiség
szebbik nemének miként fog hasznára válni az a collectiv
becsület?</p>
<p>– Az csak fogalomzavar. Társadalmi előítélet, a mit meg kell
törni. Ehhez nekünk semmi közünk. Ki nevezi a rózsafát becstelennek
azért, hogy a rózsáját leszakítják? A közügyet szolgálni kell
mindenkinek, testével, lelkével. Kiki azt hozza áldozatul, a mi
legkedvesebbje, egyik az <span class="pagenum"><a name="Page_189"
id="Page_189">-189-</a></span> eszét, másik az erejét, harmadik a
vagyonát, negyedik a szépségét. Ezt én sokszor magyaráztam annak a
leánynak, de nem találtam nála fogékonyságot annak megértésére. Ha
neked jobban sikerült, annak örvendek.</p>
<p>– A patvart! Pedig föltenné rólad az ember, hogy szerelmes vagy
abba a leányba.</p>
<p>– Hát mi különbséget tesz az? A mi az enyim az a tied is, s a mi
a tied, az az enyim is. A míg nem a tied, addig az enyim sem, s
mihelyt a tied, akkor az enyim is.</p>
<p>Ez aztán a philosophia! Csak ezt kell elfogadni, mindjárt vége a
párbajnak.</p>
<p>– Tehát számüzve van közöttünk minden féltékenység?</p>
<p>– Értsük meg egymást. «Közöttünk!» Ez az alapige. Csak
közöttünk. Ha nem volnánk «hivek», az, a ki e kincs után kinyujtja
a kezét, parázsba kapna. Nekünk van tőrünk! A becsületes urak
legyenek becsületesek! A ki a mienkhez nyul, meghal. Hanem kettőnk
között nincs semmi indulat. Mi testvérek vagyunk. Annálfogva «ő»
mindennap elvihet hozzád egy párt ezekből.</p>
<p>– S mi feladatom lesz nekem ezzel?</p>
<p>– Hát a mit már elmondtál magad, a bányát nagyszerű
robbantásokkal megmozdítani.</p>
<p>– Értjük alatta a képviselőházat a Sándor-utczában.</p>
<p>– Igenis azt. Tudod jól.</p>
<p>– Felvettetni egyszerüen a levegőbe?</p>
<p>– Mikor legjobban tele van. Tudod te azt.</p>
<p>– Tudom hát. Csak egy nehézség van a dologban. Annak a szóőrlő
malomnak nincs pinczéje.</p>
<p>– Ismerem a körülményt. Szándékosan építették úgy, hogy ne
legyen pinczéje. Már akkor, mikor a fundamentumát lerakták, tudták
előre, hogy ebben a házban fogják a hazaárulás és a népelpusztítás
műveit végrehajtani s nem csináltak alá pinczeboltot, hogy egy új
Guy Fawques fel ne vettethesse egy napon az egész pokolsanhedrint.
– De azért nagyon csalatkoznak, ha azt hiszik, hogy sorsukat
<span class="pagenum"><a name="Page_190" id=
"Page_190">-190-</a></span> kijátszották. – Tudni fogod jól, hogy a
teremben, a miniszteri padok előtt van három szelelő-lyuk. Azokat
öntött vasrács födi. Ezeknek a csillagalakú lyukain keresztül le
lehet eregetni ezen töltényeket. Egy képviselő, a ki az űlés előtt
bejárhat a terembe, mikor még senki sincs ott, ezt könnyen
megteheti. Naponként egynehányat. S mikor aztán valamennyi a helyén
lesz, akkor bevárni a legkedvezőbb alkalmat, s mikor mind együtt
vannak, egy nagy névszerinti szavazás alkalmával…</p>
<p>– De megengedj! Talán mégis meggondolandó lenne, akkor a szélső
bali honfitársakat is a levegőbe repítjük.</p>
<p>– Hát repülni fognak! Mi közünk van nekünk az országgyülési
szélbalhoz? Nincs azok között egyetlen egy hivünk sem. Ők itt nem
másforma ellenzék, mint Francziaországban az imperialisták. A
kormánypártiaknak van okuk, hogy béke és nyugalomszeretők legyenek,
azért azokat csak hideg vérrel ítéljük halálra, de a szélbaliak, a
kik épen olyan fanatikus ellenségei a mindent felforgatás nagy
művének, valóságos passzióval végeztetnek ki általunk. Nékik is van
egy nagy emberük, a kit imádnak, nekünk pedig nem kell nagy ember,
a kinek a neve a többieké közül kihangzik! Nálunk a semmi a minden!
Azért a levegőbe velük!</p>
<p>– És aztán, a ki ezt végrehajtja, az maga is repüljön
együtt?</p>
<p>Az én emberem a két mutató újját egymásba akasztá.</p>
<p>– Épen nem úgy lesz. Gondoskodva leend mindenről. Mi a hiveinket
nem áldozzuk föl szükségtelenül. Hallgasd meg további
utasításaimat.</p>
<p>– Hallgatom.</p>
<p>– Mikor a tűzakna megtöltése végre lesz hajtva, akkor az utolsó
Bickford gyutacshoz egy hosszú, vékony rézsodronyt erősítesz meg.
Ezen sodrony észrevétlenűl elhúzható a termet fedő szőnyeg alatt az
elnöki székig. – Az elnöki széken van egy villanygépezet. Arról
húzódik <span class="pagenum"><a name="Page_191" id=
"Page_191">-191-</a></span> le egy sodrony az elnöki szék és az
előadói szék szegletében. Ez adja meg a folyosók csengetyüin a
beidéző jelt. Szoktak a képviselők, a névszerinti szavazás előtt az
emelvény lépcsőin üldögélni. Te tehát kiválasztod az alkalmat, a
midőn legtöbben lesznek együtt. A nagy budgetvita után. Vagy a
boszniai adminisztratio kérdésénél. Mikor aztán az elnök kimondja,
hogy névszerinti szavazás lesz, akkor öt perczre az ülés
felfüggesztetik. Te ez idő alatt a Bickford gyutacshoz vezető
sodrony végét rácsavarod az elnöki villanycsengetyű-gép vezető
sodronyához. Akkor aztán sietsz ki a házból, bérkocsidba vágod
magadat s vágtatsz, a hogy a ló vihet ki a városból, mert a mint az
elnök az öt percz leteltével megnyomja a villanygép pistonját, az
már akkor a más világon megjelenésre fog csengetni, (ámbár ugyan
nincs más világ) és a mi ott körülbelül palota van, az mind halomra
dül mint Babylon és Ninive. S ha épen akkor a múzeumban is ülést
tartanak a főrendek, akkor egy csapással két legyet!</p>
<p>– Egészen megértettem.</p>
<p>– Tehát a szerint fogsz cselekedni. Ezt parancsolja a Kozmósz.
Mert minket csak csufolnak nihilistáknak, mi magunkat Kozmisztáknak
nevezzük. Minden tag egy «atom» a nagy Kozmószban.</p>
<p>Tehát készen légy, hogy naponkint reggel hét órakor meg fog
nálad jelenni a közvetítő.</p>
<p>(Tudniillik: Ágnes.)</p>
<p>Bizonyos voltam felőle, hogy azt Ágnes nem fogja megtenni, ha
valamennyi demiurgus parancsolgatja is az atomokat egy új kozmosi
alakításhoz.</p>
<p>– Nem tartom azonban fölöslegesnek megjegyezni, édes
atómtestvér, mondám én, – hogy ha ez a goromba púpos atom megtudja
azt, hogy az ő leánya közvetíteni jár, az azt mindenek előtt is
agyoncsapja.</p>
<p>– Tudom. Az öreg délelőtt a pénz bolondja, délután a becsületé.
Lesz gondoskodva róla. Ezentúl a leányát nem fogja bántalmazhatni,
az én mellem fogja őt védeni. Most <span class="pagenum"><a name=
"Page_192" id="Page_192">-192-</a></span> már ő a mi közös
hitbízományunk. Én őt te reád bizom, te viszont én reám. Egy rossz
szó miatt sem szabad neki többé szenvedni. Én itt leszek.</p>
<p>Hát hiszen csak azt akartam elérni.</p>
<p>De már ide ismét tegyünk három csillagot: mintha a képviselőház
három szelelőlyuka volna.</p>
<p class="center">* * *</p>
<p>Most már tökéletesen értettem, hogy jöhet egy szegény leány arra
az elhatározásra, hogy a lánczhid közepéről a Dunába ugorjék?</p>
<p>Hanem azt nem értettem, hogy mint fogom én ezt
megakadályozhatni?</p>
<p>Hisz a hermelinnek az a szokása, hogy inkább meghagyja ölni
magát, mint hogy neki menjen a sárnak. S ez köröskörül van véve
sárral. Egyedüli kijárás a lánczhid.</p>
<p>Aztán minek avatkozom én ebbe bele?</p>
<p>Azért küldtek engem ide a választóim, hogy regényt
csináljak?</p>
<p>S aztán csak tudnám, hogy mi lesz a következő fejezet ebben a
regényben?</p>
<p>A bonyolulat már megvolna. Egy tönkrejutott apa, a ki a leányát
este azért üldözi, a minek az ellenkezőjeért gyötörte reggel.
Délelőtt gyáva rabszolgakereskedő, délután büszke hidalgó. Egy
korhely bátya, a kinek nappal nem lehet kijönni az utczára, – egy
nihilista imádó, a ki compagnont keres egy szerelmi vállalathoz,
melyhez a saját kapitálisa nem elégséges, – egy dynamitgyár, aztán
meg egy képviselőház, a mit innen fel akarnak robbantani, – aztán
egy leány, a kinek a lelke – hermelin, a ki mind attól, a mit lát,
hall és sejt, retteg és kétségbeesik. S aztán egy véletlenül
közbejött védelmező, a ki maga is tréfának szokta venni az életét,
s a kinek van már otthon egy felesége, <span class=
"pagenum"><a name="Page_193" id="Page_193">-193-</a></span> meg
három kis porontya, azonkivül sokkal több hitelezője, mint a mennyi
egy regényben szükséges.</p>
<p>Vajjon mi lesz ennek a vége?</p>
<p>Aztán pedig még egy főszemélyt ki is felejtettem az
expositióból.</p>
<p>Ez a főszemély az – ipam uram.</p>
<p>Igen derék, okos és becsületes ember. Nincs az emberi szívben
oly erény, a mivel ő ne ékeskednék, s nincs a földön oly tudomány,
a miben ő járatos ne volna.</p>
<p>De három dolog nem megy sehogy sem a fejébe, a mik pedig a
legközönségesebben elfogadott tények közé tartoznak. Az egyik az,
hogy mint lehet valakinek többet költeni, mint a mennyi a
jövedelme? A másik, hogy mint lehet az embernek más nővel szóba
állani, mint a kivel a pap összeeskette? A harmadik, hogy mint
lehet az embernek olyan dolgokba belekapni, a mikhez nem ért?</p>
<p>«Ezen három» oknál fogva sehogy sem tud kibékülni azzal a
faktummal, hogy miért vagyok én itt Budapesten országos
képviselő?</p>
<p>Mikor a szállásomon becsöngettem, hazatérvén, az inasom azzal a
hírrel lepett meg, hogy a «tekintetes úr» megérkezett.</p>
<p>(Más tekintetes úr nincs a világon, csak az «apósok». Mi vők már
mind nagyságosak vagyunk. De ő nem engedi magát másként
czímeztetni. Rám is orrolt a nagyságos czímért. «Mi jogczímed van
neked magadat nagyságoltatni?» Kérdé számonvéve. «Hát legelőször is
tiszteletbeli zsidó vagyok». (Elég volt neki, nem kérte elő a
többit.)</p>
<p>Tehát megérkezett az ipam s jó gazda levén, nem a vendéglőbe,
hanem az én szállásomra hajtatott egyenesen. Föl is kelt már régen,
kávét is hozatott magának s csak én rám vár.</p>
<p>Jó izlésű ember lévén, nem kérdezgette tőlem, hogy honnan jövök
ilyen korán? nehogy valami olyan magyarázatra kényszerítsen, hogy
most végződött a konferenczia <span class="pagenum"><a name=
"Page_194" id="Page_194">-194-</a></span> az 5-ik §. fölött.
(Minden törvényjavaslatnak az 5. §-a az, a mit az ellenzék
legjobban meg szokott támadni, ez köztudomású dolog.) Hanem
egyenesen a tárgyra tért, a hogy mi «statusszónokok» szoktuk
mondani «in medias res».</p>
<p>Azért jött, hogy hazavigyen.</p>
<p>Olyan meggyőző érveléssel gyakorolta előadói tisztét, hogy én
nagyon megnehezítve éreztem ellenében álláspontom
megvédelmezését.</p>
<p>«Édes fiam uram! Önnek a napidíjai két hónap óta le vannak
foglalva a hitelezői által, ha még a harmadik hónap is hozzájárul,
akkor önnek a ház határozata szerint, kényszerülve kell beadnia a
mandatumáról való lemondását. Ha pedig ezt megelőzve, önként
lemond, ezt indokolhatja igen plausibilis argumentumokkal. A
gazdasága személyes felügyeletet igényel. Nyolcz hónapig itt ülni,
Budapesten annyi a falusi gazdára nézve, mint tönkre menni odahaza.
Oculus domini saginat boves. A gazda szeme hizlalja a tulkot. A ki
nem olyan nagy úr, hogy jószágigazgatót tarthat, az maga kénytelen
a cselédei után látni. Asszony ezt a munkát meg nem birja, annyival
kevésbbé, mert szegénynek a gyermeknevelés is egészen az ő gondja.
A képviselőség csak pesti ujságírónak és prókátornak való, a ki a
nélkül is itt lebzsel, vagy nagy földes úrnak, a kinek az sport,
vagy olyan nagy államférfiunak, a ki miniszter és államtitkár akar
lenni, vagy olyan ügyefogyott embernek, a kinek az is élethivatás,
hogy naponkint öt forint huszonöt krajczárért segítsen telepipázni
az országház folyosóját, de semmi esetre sem olyan embernek, mint
Ön. Azt hiszem, hogy meg is elégelhette ön már a dicsőséget.
Mindennap leszidatni magát az ellenzék által, csufoltatni
mameluknak, hazaárulónak, a nép vérét szívó pióczának, lefestetni
magát az élczlapokban majom, kutya, elefánt, sárkánykigyó,
vaddisznó, rabló, tolvaj, koldus, ökör, szamár, ló, teve, zsiráff,
rinócerós, papagály, drótos tót, czigány, részeg ember, hóhér
legény, kis kölyök, vén asszony, három gráczia alakjában, azt
hiszem, hogy elég <span class="pagenum"><a name="Page_195" id=
"Page_195">-195-</a></span> volt eddig mulatságnak. Hiszen még azt
sem szereti a föld, hogy hat esztendeig folyvást buzát vessenek
bele, hát még hat esztendeig konkolyt? Megunhatta biz azt már fiam
uram. Én azonban korántsem akarom valami compromittáló lépésre
kényszeríteni. Én tudom, hogy mi az ildom, a loyalitás. Nem
kivánom, hogy most rövid időn, elhirtelenkedve mondjon le a
képviselőségről, ez hazafiatlanság is volna. Itt most szükség van
minden szavazatra. Maradjon ön itt, a mig a budgetvita, meg az
appropriatio kérdés bevégeztetik, s csak akkor tegye le a
mandátumát, mikor már nélkülözhetőnek látja magát. Azt is jó előre
bejelentse a pártjának, hogy utódjáról kellő időben gondoskodhassék
az. Addig az ideig majd én respiriumot szerzek a hitelezőinél, hogy
a lefoglalást megszüntessék s azután majd kielégítem mind
valamennyit, hogy semmi kellemetlen reminiscentia itt Ön után ne
maradjon»…</p>
<p>Catilina nem érezhette magát jobban megszorítva Cicero által,
mint én az ipam által. Észrevételeim csupán személyes kérdésekre
vonatkoztak. El kellett fogadnom a törvényjavaslatát en bloc. A
részletes tárgyalás alatt aztán meg kellett igérnem, hogy új
váltónak többet alá nem irom a nevemet, tíz krajczárnál magasabb
pénzben nem tarokkozom, s a husvéti szünidőt odahaza töltöm. Otthon
aztán majd megalkuszunk. A szolgabirót felküldi a kerület helyettem
képviselőnek, mert nagyon hanyag, semmit sem dolgozik, másképen nem
tudnak tőle megszabadulni, engem pedig megválasztanak helyette
szolgabirónak.</p>
<p>Annak a derék jó asszonynak a nevét elő sem hozta meggyőző
érvelése alatt, a kiért én valósággal az életemet odaadnám, s a
kinek még csak sejtelme sincs arról, hogy az ő férje itt Budapesten
– regényt csinál.</p>
<p>Minden pontját a kapitulácziónak el kellett fogadnom. Mindent
megigértem s aztán szavamat adtam rá, hogy megtartom.</p>
<p>Akkor aztán elkérte a hitelezőim lajstromát s azt mondta, hogy
az ügyvédjéhez siet vele, a dolgot rendbehozni; <span class=
"pagenum"><a name="Page_196" id="Page_196">-196-</a></span> már
most csak menjek nyugodt lélekkel az országházba.</p>
<p>Az első becsengetés hangjára eszembe jutott, a mit az a
dynamitos atyafi mondott. Odamentem megvizsgálni a kérdéses
villanykészüléket. Nem ugy van az, a hogy azt a tisztelt barátom
kikémlelte. Az elnöki szék villanygépezetéhez sehonnan sem lehet
hozzá férni. Az a sodrony, a mi a szónoki pulpitus szegletében a
padlat alá bevonul, a gyors irodába szolgál. A gyorsirófőnök ezzel
ad jelt az alattvalóinak, ha azok a rájuk következő sorban
óranegyedre meg nem jelennek. De ez az eset hat hétben egyszer ha
előfordul. Ettől tehát semmi pokolgép el nem sül a névszerinti
szavazás alatt.</p>
<p>A szelelő lyukakon azonban még is csak kiváncsi voltam
lekémlelni, hogy nem tette-e már meg valami más bolond azt a
tréfát, a mit az én barátom rám bizott; de nem volt ott semmi.</p>
<p>Mikor aztán megesett az általánosságban való névszerinti
megszavazás, következett az az amabilis confusio, a mikor minden
képviselő elhagyja a maga helyét, összeállnak anekdotázni,
vasutakat terveznek, minisztereket nyeggetnek informátiókkal; a
jegyző pedig az általános Bábelzaj közepett olvassa a részletes
tárgyalás alatt levő paragrafusokat egyenkint ilyenformán:</p>
<p>«5-ik §. (fenhangon) mind azon eseteknél pedig, a melyekben,
(aztán halk hangon;) Piff paff puff, – s a többi. Philosophia,
philharmonia, philantrophia, philomela, phylloxera, – hová tetted a
peniczilusom? – továbbá pedig… telegraph, typograph, lithograph,
photograph, hectograph, – este hat órakor konferenczia! el ne
maradjatok! – hasonlatosképen… alfa, betta, gamma, delta, ypsilon,
omega… (megint fenhangon) elrendeltessék!»</p>
<p>Elnök kérdezi: «elfogadja-e a tisztelt ház az 5-ik
szakaszt?»</p>
<p>Hogy ne fogadná el, mikor annyi jó van benne? <span class=
"pagenum"><a name="Page_197" id="Page_197">-197-</a></span></p>
<p>Engem azonban kihivat a házból az apósom, mert már egy óra, s
ilyenkor tisztességes ember ebédelni megy.</p>
<p>Utcunque mindent rendbe hozott már. A délután arra való, hogy a
prókátoroknál eligazítsuk együtt a váltók dolgát.</p>
<p>Ezért aztán hálából este együtt megyek vele a népszinházba. A
nemzetibe nem szeret járni. Olyan nagy nála a hűség, hogy a mióta
az ő régi kedvencz művészei letüntek a szinpadról, az ifjakat meg
sem akarja nézni. Ezek az öregek azt hiszik, hogy csak az a jó, a
mit ők láttak.</p>
<p>A népszinházban legalább kárpótlást kapott: igen erkölcsös
darabot adtak: a «Pipacsot». Nem állta ki végig az öreg.</p>
<p>«A feleségem meg találja kérdeni, hogy mit adtak? s nem merem
neki elmondani a tartalmát.»</p>
<p>Aztán elvittem vacsorálni az orpheumba. Eleinte győzte a
mulatságot azzal, hogy az előadó művésznőknek hátat fordított, de
annyit megvallott nekem, hogy «igazán mondom, a két orczám jobban
meg van sülve az orczapirulástól, mint ez a beafsteak!» s mikor
eljöttünk, arra kért, hogy meg ne mondjam otthon az anyósomnak,
hogy itt jártunk, mert soha sem ereszti Pestre.</p>
<p>Az apósom kedvéért én is korán lefeküdtem s aztán az egész éjjel
nem tudtam aludni attól a gondolattól, hogy hát ha még is megteszi
az a leány, hogy holnap reggel csak beállít hozzám a tele kosár
dynamittölténynyel, mikor az apósom is itt van. A dynamittöltényre
még csak ráfoghatom, hogy az a szakbizottság küldeménye: de a
leányról hogy világosítsam fel, hogy az az országgyűlési iroda
személyzetéhez tartozik?</p>
<p>Egész éjjel mind erről álmodtam.</p>
<p>Szerencsémre az öregnek az a jó szokása, hogy már reggel öt
órakor felkel, s ha Budapesten van, el nem mulasztja a Rudasfürdőbe
elmenni: az az ő kedvencz tepidariuma. <span class=
"pagenum"><a name="Page_198" id="Page_198">-198-</a></span></p>
<p>A mint nagy lábhegyen, hogy fel ne költsön (csikorgó csizmákban)
végig ment a szobámon, a hol én háltam, alig húzta ki a lábát,
magam is felugrottam az ágyból, felöltöztem s egy bérkocsiba vágva
magamat, elhajtattam a «Veres rózsa» hotelig, hogy a
Suttogó-utczában hírt adhassak a közbejött elháríthatlan akadály
felől. Ez uttal pedig át sem öltözhettem korcsmárosnak. Azt hiszem,
nem is nagy szükség van már arra.</p>
<p>De bizony még is későn érkeztem; pedig még nagyon korán reggel
volt; a mindenféle gyárak csatornáiból akkor eresztették ki a friss
moslékot, az ott párolgott végig az utczán, mint valami izlandi
geyzer. Átmászva a szomszédon, zörgettem a kapun, míg
kinyitották.</p>
<p>A kapuban elém jött a csont alkotmányú hölgy; nagyon szívesen is
fogadott. Felvitt magához a konyhába s leültetett a padra; nagyon
derült kedélyben látszott lenni.</p>
<p>– Senki sincs már idehaza, mondá. A miről meg is győződhettem,
tárva nyitva lévén minden szobaajtó; – most már a tiszta szobáé is
s az a bizonyos kellemetes porillat, a mi söprés után támad,
hirdetvén, hogy a tisztelt hölgyet épen a buzgó takarításból
zavartam elő. «Mind elmentek korán reggel még, ki erre, ki
arra.»</p>
<p>– Nem tettlegeskedett az öreg a leányával tegnap este? kérdezém
hevenyén a dologra térve. «Aztán azért csak folytassa a takarítást,
asszonyság, miattam ne feszélyezze magát, láttam én már
herczegasszonyokat is, bartwischsal a kezükben.»</p>
<p>– Tette volna, ha lehetett volna, felelé a szikárság
istenasszonya, ismét kezébe véve a porcsináló eszközt. «Mert hát az
öreg nem szokott ám délután arra emlékezni, a mit délelőtt igért. –
Ilyen ő nála a bevett rend. Délután három órakor elmegy a Veres
rózsába, s ott nyolcz óráig búra issza magát; akkor haza jön, a
mint meglátja az Ágnest a varróból visszajönni. Ott kell szegény
leánynak a korcsma ablaka alatt elmenni, mert a Suttogó-utczába
csak egy oldalról lehet bejárni: a másik végén <span class=
"pagenum"><a name="Page_199" id="Page_199">-199-</a></span> elzárja
a vasút. Itthon aztán az öreg dúl fúl, veszekedik; nincs az a csúf
név, a mit a leányra rá nem rak. Olyan gyalázatos dolgokkal vádolja
szegényt, a mik annak még a gondolatjában sem fordultak meg soha. A
leány csak hallgat és nem sír, mert ha csak egy szót szól, vagy ha
sírva fakad, akkor bizonyos, hogy megverik, de ha hallgat, akkor
beérik vele, hogy megfogják két kézzel a két hajfonadékát elől s
aztán úgy mondják a szemébe, hogy «te ilyen! te amolyan! ugy-e most
itt jártál? ott jártál?» Mikor aztán ennek vége szakad, akkor
megint elmegy az öreg buvában a «Három dobba» s ott vígságra issza
magát puncscsal. Onnan aztán már úgy hozza haza mindig a házi
szolga a hátán s lefekteti odalenn a szobájában; ott alszik ő kelme
reggelig. E szerint a második elmenetelétől reggelig akármi
történhetik a háznál. Kilencz órától reggelig.</p>
<p>Ez utóbbi corollariumnál megállt az asszonyság kezében a
bartwisch, a mivel az összesöprött szemetet a pléhlapátra hidalta s
azzal az egész szemetes lapátot elém tartá, mintha azt mind nekem
kinálná – az utóbbi mondattal együtt.</p>
<p>– Folytassa csak asszonyság.</p>
<p>– A hogy mondtam: én nem merek a veszekedésbe közbelépni, mert
ha kidobom az urat, azzal fenyeget, hogy lemegy a gyárba s a
levegőbe vettet bennünket; hanem tegnap az történt, hogy mikor
hazakerült s aztán rákezdte a veszekedést; – most már dupla
kedvvel, mert arra is emlékezett, hogy reggel volt itt egy úr, a ki
azt kivánta kamat fejében, hogy a leányát ne bántsa; – tehát az
bizonyosan szeretője neki; hát arra egyszerre felrohant a Kozák a
lépcsőn s be a leány szobájába, a hol az öreg patvarkodott. Soha
sem szokott pedig ide jönni. Ott az apa elé állt s megfogva az öreg
gallérját, odamutatott arra az irásra az ajtón; «ez a szoba
szentély mindenkire nézve». Ez még csak olaj volt a tűzre. Erre a
figyelmeztetésre az öreg egyszerre kitalálta az egészet, hogy
<span class="pagenum"><a name="Page_200" id=
"Page_200">-200-</a></span> ezt egy nagy úr irta fel oda az ajtóra
mind a két oldalon, a ki a leányába szerelmes, s az a leány épen
annál volt most látogatóban. – Azért akarja agyon csapni. Csoda
történt. – A Kozák, a ki késsel fenyegette a leányt, ha egy
férfinak a köszönését el merte fogadni, azt mondta erre az öregnek:
hogy nagyon jól tette az Ágnes, ha meglátogatta azt az urat; csak a
szent ügy érdekében cselekedett és ezentul is akkép fog cselekedni,
s azért őt ne merje bántani senki. – Ezen aztán csunyául
összekapott az öreggel. Meg is ütlegelték egymást, utoljára
lehemperegtek mind a ketten a lépcsőn, s folytatták a huzakodást az
udvaron. – Mi meg csak néztük Ágnessel egymás szeme közé bámulva,
hogy mi történt itt? Meg is voltunk réműlve, hogy az öreg most
mindjárt felvetteti a házat velünk együtt. De a Kozák nem
eresztette be a gyárba, hanem kitaszigálta a kapun. Akkor aztán
elment az öreg a «Három dobba» s következett a napirend, a hogy
szokott. A Kozák azonban feljött hozzám s azt mondá: «mondja meg az
Ágnesnek, hogy ezentul oly szent és sérthetetlen fog lenni a
személye, mint egy királynéé! Holnap reggel pedig, mielőtt kimenne,
majd mondok neki valamit.» Mikor ezt az Ágnesnek elmondtam, ő olyan
furcsa hangon mondta rá: «ezt ő nekem megigérte előre, hogy nem
enged többet megverni». Nem világosított fel róla, hogy ki volt az
«ő».</p>
<p>Én sem világosítottam fel róla az asszonyságot.</p>
<p>Az asszonyság nem üldözte már tovább azt a kis maradék szemetet,
a mi még ott maradt az ajtószegletben; ott hagyta magnak s azzal
odaült mellém, a két karját kötényébe takarva, s folytatá az
előadást.</p>
<p>– Reggel aztán az Ágnes olyan korán felkelt, hogy még sötét
volt; a kávét sem várta meg. Bizonyosan azért sietett, hogy a
Kozákkal ne találkozzék. Csakhogy ez meg egész éjjel ébren volt, s
a mint az ajtónyikorgást hallotta, már ott volt a lépcső előtt s
utjába állt a leánynak. – Én az ablakon keresztül hallgatóztam, de
csak azt kaphattam <span class="pagenum"><a name="Page_201" id=
"Page_201">-201-</a></span> el a beszédjükből, a mit hangosabban
találtak mondani; mind a kettő suttogott. «Önnek oda kell hozzá
mennie!» Ezt többször mondta a Kozák, mire az Ágnes mindannyiszor
hevesen tiltakozott: «Soha, soha!» A Kozák toporzékolt haragjában:
«A szent ügy úgy kivánja.» A leány kezeit tördelte. «Istenem,
istenem!» – «El kell oda vinnie…» (Nem hallottam, hogy mit?) A
leány didergett, mintha a hideg rázná. «Én megengedem, mondta a
Kozák, – én kivánom… és parancsolom!…» «Nem! nem!» suttogá a leány.
– «Ő kivánja!… ő parancsolja…» – Erre olyat sikoltott, mintha a
szivébe döftek volna; aztán azt suttogá: «jól van!» s odanyujtá a
kötőkosárkáját a Kozáknak s aztán ott maradt a küszöbnek
támaszkodva, s a két kezét a szivére szorítá. A Kozák visszajött a
kosárral. A leány kikapta azt a kezéből s egy szó nélkül elfutott
vele. «Megálljon még! elkisérem a Sugárútig!» dörmögé a Kozák; de
előbb visszafutott a tőrbotjáért. Azt hiszem, hogy utólérte, mert
nagyon sokára jött vissza.</p>
<p>Eleget hallottam. Sietnem kellett a hazatéréssel.</p>
<p>– Megálljon még, tartóztatott az asszonyság. – Hadd mondjam el
még az öreget. Mikor ma reggel felkelt, s senkit se talált, a kivel
veszekedjék, a kávé is egyedül várt reá, hát nagyon csendesen
viselte magát. A kávé után olyan ravaszul hunyorgatott a szemével,
mikor Ágnes felől kérdezősködött. Nagyon meg volt elégedve vele,
mikor megtudta, hogy lánya nem kávézott itthon. Azt mondta, hogy «a
nagy urak theát reggeliznek, tojással, meg irósvajjal.» – (Szegény
leány, bizonyosan egy zsemlyét eszik végig az utczán.) – Aztán azt
mondta nekem, hogy azt a tegnapelőtti urat meg kell hínunk egyszer
vacsorára. A mire nem állhatam meg, hogy tripla nevetéssel ne
kiáltsak fel «vacsorára!» Mert ha az ember meggondolja a mi
állapotunkat, hát lehetetlen, hogy háromszoros oka ne legyen a
nevetésre, mikor ilyen szót hall. Arra aztán elővett egy kulcsot a
zsebéből, a mivel a hátulsó <span class="pagenum"><a name=
"Page_202" id="Page_202">-202-</a></span> kis ajtó nyilik ki, s azt
kérdezé tőlem, hogy nem tudok-e itt a környékben valami becsületes
lakatost, a ki ennek a kulcsnak a párját el tudná készíteni? Hogy
ne tudnék? Annyi tolvajkulcs csináló lakik itten mi körülöttünk,
hogy az egész várost elláthatjuk vele. Arra fölkerekedett s elment
– alighanem a lakatost ment keresni. Elébb azonban az újjaival egy
csókot vetett az ajtóra irt mondás felé s a hosszú kezét a vállamra
tevé, mondá: «ez egy dicső ember!» No csak hallotta volna, hogy
este milyen titulusokat rakott rá.</p>
<p>Magamat ajánlottam és siettem vissza a bérkocsimhoz. A Veres
rózsa előtt épen egy kis kellemetes scéna folyt le. A bérkocsisom
egy fiatal embernek a nyakát szorongatá, s a fejét a falhoz
ütögette; a kiben én Ágnes reményteljes fivérére ismertem. A derék
ifjú, hogy a tegnapi napot ma reggel hasznosan fejezze be,
felhasználá az alkalmat, a midőn a kocsis egy pohár grogra betért a
korcsmába, hogy az egyik lópokróczot áruforgalomba vezesse; a mit
azonban a bérkocsis még a tervelés stádiumában meghiusított azzal,
hogy kirohant s a vállalkozót liquidálásra kényszerítette.
Fenyegetőzött, hogy beviszi a rendőrséghez. A széptehetségű ifjú, a
mint engem meg látott, gyönyörű lélekjelenléttel hivatkozott rám,
hogy én őt már jól ismerem s kezességet vállalhatok érte. Nem is
késtem a kiszabadításával. A bérkocsist megnyugtattam azzal, hogy
ezen ifjú ember igen solid üzletet gyakorol – lószőrgyűrükkel, s
ezuttal is csak a művészetéhez megkivántató alkatrészeket akarta
megszerezni; s aztán leporolgattam az ifjú hátáról a meszet, s
megintettem, hogy térjen haza az atyai födél alá, s igyekezzék
továbbra is szülőinek mentől több örömet szerezni. – Ezzel
megszabadultunk egymástól. – Csak hazatérve vettem észre, hogy a
szivartárczám hiányzik az oldalzsebemből. – Ezt bizonyosan a
pártfogoltam tartotta meg emlékül. Birja békével!</p>
<p>Nagyobb aggodalmam volt most a miatt, hogy mi lesz <span class=
"pagenum"><a name="Page_203" id="Page_203">-203-</a></span> most,
ha az a szegény leány csakugyan odavetődik a szállásomra azzal a
veszedelmes küldeménynyel s helyettem az apósomat találja ottan?
Mit fog mondani a szerencsétlen? mikor nem kenyere még a
hazudás.</p>
<p>Egészen megkönnyebbült a mellem, mikor az inasom azt mondá, hogy
nem járt nálam semmiféle leány.</p>
<p>Otthon maradtam egész tizenegy óráig; nem jött oda a leány.
Tudtam én azt jól. Aztán a hazakerülő ipamat elvittem magammal az
országházba, leültünk a karzatra: magam is ott maradtam vele s
magyarázgatva neki, hogy melyik fej melyik képviselőé? biztattam,
mikor már ásítozni kezdett, hogy ne menjen el még; a miniszterelnök
beszélni fog; a mit onnan tudok, hogy két szemüveget tart, az egyik
az olvasó, a másik a szónokló szemüvege. Most az utóbbit tette fel.
Ezért mégis csak ott maradt.</p>
<p>Ezzel szerencsésen kihúztuk két óráig az időt, azután
megebédeltünk együtt, akkor megnéztük az iparműtárlatot,
megalkudtunk egy cséplőgépre; az alatt beesteledett, az öregemnek
nem akarózott többet semmiféle szinielőadást megnézni: inkább a
klubba kivánta magát felvezettetni, a mit én is legélvezetesebb
mulatságnak találtam.</p>
<p>Mikor a Lloyd-épület kapujában leszálltunk a komfortábleből, jó
szerencse, hogy az öreget előre bocsátottam s nem vehette észre a
meglepetésemet. A kapu alatt ott állt Ágnes.</p>
<p>Abban a szerény fekete ruhájában, azzal a koczkás nagy kendővel,
azzal a kötőkosárkával a karján.</p>
<p>Mikor engem meglátott, félrefordította az arczát, – mintha nem
ismerne. Bizonyosan nem akarta, hogy köszönjek neki. Pedig
kétségtelen, hogy rám várt ott.</p>
<p>Siettem az öregemet felbugzirozni a klubba, s ott nagy hirtelen
összeszereztem a számára egy whistpartiet; mikor aztán így jó
biztos hivatalba tettem, siettem vissza a kapu alá.</p>
<p>A leány már nem volt ott. Vajjon hová lehetett? Hiszen
<span class="pagenum"><a name="Page_204" id=
"Page_204">-204-</a></span> rám kellett várnia; hiszen tudnia
kellett, hogy visszajövök, ha itt láttam.</p>
<p>De most már tegyünk ide megint három csillagot, mintha három
whisztmárka volna.</p>
<p class="center">* * *</p>
<p>Az volt első gondolatom, hogy megyek a lánczhidra. Ha babonás
volnék, vagy hinnék a clairvoyanceban, azt mondanám, hogy ez
sejtelemből történt; de azt hiszem, hogy realisabb kútforrása volt
ez ötletemnek annál. Csak egy pillanatig néztem a szemébe, mikor a
kapu alatt találkoztunk; de ez alatt is volt valami beszédszerű a
szemében; mintha azt mondta volna, hogy «megint utban vagyok ám már
oda, a honnan egyszer visszahoztál». Ez az a Duna fenekét néző
tekintet.</p>
<p>Nem csalódtam. Ott állt megint a lánczhidoszlop kandelaberéhez
lapulva, s a mellvéden át lenézett az oszlop gerinczén megtörő
habokra. A járókelők nem ügyeltek rá.</p>
<p>Odatámaszkodtam mellé csendesen.</p>
<p>Mikor észrevett, karikára felnyitotta a szemeit, s elfulladt
hangon suttogá:</p>
<p>– Hogyan talált ön utánam?</p>
<p>– Úgy, hogy tudtam, miért keres ön? s miért fut előlem?</p>
<p>Egyszerre felém fordult heves mozdulattal.</p>
<p>– Ugy-e, hogy nem ön parancsolta nekem «azt».</p>
<p>– Kitaláljam, hogy mit?</p>
<p>– De ne mondja meg! Csak azt mondja, hogy nem igaz.</p>
<p>– Ha ön azt hiszi, hogy az valami rossz, akkor bizonyosan nem
igaz.</p>
<p>– Tudtam én azt!</p>
<p>– Mit tett ön azzal a tárgygyal, a miről azt mondták önnek, hogy
azt nekem kell átadnia?</p>
<p>– Ön hát tudja, hogy mi az? <span class="pagenum"><a name=
"Page_205" id="Page_205">-205-</a></span></p>
<p>– Hogy ne tudnám, hiszen megvettem!</p>
<p>A leány elsápadt és reszketett.</p>
<p>– De ön nem akarja azt a rettenetes dolgot elkövetni vele?</p>
<p>Elkezdtem kaczagni. «Csak nem vagyok bolond!»</p>
<p>Erre ő is elkezdett nevetni. Olyan az, mint mikor valaki nagy
kínt szenved, s visszatartja a jajszót, míg egyszer aztán kitör
belőle; s az olyan jól esik. Olyan volt a kaczagása, mint a
galambnevetés; az arcza mégis egészen átmelegedett tőle.</p>
<p>– Hát ugy-e bár csak tréfa volt öntől az, a mit annak az
embernek mondott?</p>
<p>– Csak az az egy nem volt benne tréfa, hogy ez által
kényszerítettem azt az embert önnek védelmére kelni az atyja
ellen.</p>
<p>– Inkább hagyott volna ön mindennap megverni. Hiszen elmulik az,
s nem fáj nagyon.</p>
<p>– Hát aztán hová tette ön azt a veszedelmes eszközt, a mit
hozzám kellett volna hoznia? Csak nem hordja magával?</p>
<p>– Oh nem. Reggel, még sötétben eljöttem vele ide a lánczhidra, s
itt beledobtam a vízbe, a hol legmélyebb. A partról azért nem
akartam bedobni, mert ott megláthatná valaki, s a sekély vízben
rámehetne valami hajó, s még felrobbanthatná.</p>
<p>– Azt nagyon okosan tette.</p>
<p>– És azután – egyet sétáltam a rakparton, s úgy kerültem vissza
a híd másik oldalán.</p>
<p>– Azt is nagyon okosan tette.</p>
<p>– Jól van. De már most mi lesz, ha haza megyek? Ugy-e arra nem
gondolt ön, hogy valamit kell felelnem annak az embernek, ha azt
kérdezi, voltam-e önnél? Akár azt mondom, hogy igen, akár azt hogy
nem, csak az én kínom lesz.</p>
<p>Mélyen elpirult az arcza, még csak a szó kimondásától is.
<span class="pagenum"><a name="Page_206" id=
"Page_206">-206-</a></span></p>
<p>– Hát ez igen egyszerű dolog. Megmondja ön neki az igazat.
Otthon nem talált. Szállásomon egy idegen falusi úr telepedett le,
aztán rám várt a klubb előtt, s ott találkoztunk a kapu alatt.
Ennek aztán önre nézve semmi következése nincs.</p>
<p>– De hát a dynamit-töltény?</p>
<p>– Azt én átvettem öntől, s többet nem tud róla.</p>
<p>– De ez már nem igaz. A töltény a Duna fenekén fekszik.</p>
<p>– Én is oda dobtam volna azt.</p>
<p>– És aztán holnap és holnapután meg mindennap, míg a töltényeket
mind elhordtam, folyvást azt mondjam neki? De hát arra nem gondolt
ön, hogy egyszer az az őrjöngő követelni fogja a munka sikerét, s
miután az nem következik be, önt számadásra fogja vonni.</p>
<p>– Hát az az én dolgom lesz.</p>
<p>A leány összetette a kezeit, úgy könyörgött.</p>
<p>– Uram! Ne kezdjen ön ezzel az emberrel semmit. Se tréfából, se
komolyan. Ön nem képzeli, minő ember ez? Velem, nem bánom, akármi
történik. Nyomorult némber vagyok. Ön nem sejti minő mélység fölött
jár!</p>
<p>Oly rémület volt a szemeiben kifejezve, mint mikor valaki egy
holdkórost lát a torony tetején mászkálni s várja, hogy mely
perczben esik le?</p>
<p>Még soha sem láttam valakit olyan szépen könyörögni a szemeivel.
Ez a szegény leány nem magát félti, hanem engem.</p>
<p>– Egy cseppet se busuljon azon Ágnes kisasszony. Már sexta korom
óta benne vagyok én mindenféle conspiratióban. Egyből se lett soha
gáliczkő. Tréfa annak a vége nálunk. Ismerem én a mi talajunkat,
nem terem az meg abban. Sok levelet hoz, de termésre soha sem kerül
a sor. Az én magyarom duzzog, pattog, fenyegetőzik, aztán mikor
kezében a kés, előtte az ellenség, a kire azt kifente, akkor leszel
vele neki egy darab kenyeret, «nesze ilyenadta! Ne koplalj, mint
otthon!» <span class="pagenum"><a name="Page_207" id=
"Page_207">-207-</a></span></p>
<p>Azt gondoltam, hogy megnevettetem vele, de csak a fejét ingatta
csendesen, nem állt most már a nevetés olyan könnyen nála. Elég
volt egyszer.</p>
<p>– Csakhogy ez nem az ön «magyarja». Ez nem olyan ember, mint a
kikkel ön össze szokott ülni, víg poharazás közt, ország-világ füle
hallatára székely puttsot csinálni. Ez magában tervez és nem ismer
semmi emberi érzést. A mi érzése van, az vagy állaté, vagy ördögé.
Egyszer már megölt egy leányt, azért, mert nem akart kutyája lenni.
S ezzel a tettével még dicsekedni szokott. A vetélytársra is rálőtt
és megsebesítette. Sok esztendeig ült a börtönben, ott elszokott
mindentől, a mi élvezet: bort, dohányt, nem osztanak ott. Megtanult
dolgozni és tervezni. S most is ugyanazon életet folytatja, mintha
még mindig Szamosújváron ülne. Naphosszant nem hagyja el földalatti
oduját. Megvonja szájától a falatot, mikor a gyár nem dolgozik,
elmegy a gabonacsarnokba zsákot hordani, vagy az indóházhoz
hordár-kisegítőnek, semmi munkát nem átall, s a megtakarított
pénzen gépeket szerez össze, a miket nem hágy megtekinteni
senkinek, és könyveket, a mik angol, franczia, olasz nyelven vannak
írva. Járat orosz lapokat, a miket csak titokban lehet megszerezni.
Minden nyelvet megtanult magától, s ha idegen jön hozzá, eltagadja
valamennyit, azt mondja, csak magyarul tud. Nem is beszél semmiről,
a mi a világban történik. Aztán senkit sem szeret. Előtte nincs sem
Isten, sem nagy ember. Költői művet nem olvas soha. A nők számára
csak egy elnevezése van, – a mit én ki nem mondhatok. A kinek
vagyona van, az ő előtte tolvaj, a kinek becsülete van, az ő előtte
csaló. A kire valamit rábiz, az után alattomban kémkedik. S a
halált úgy megveti, mint a hogy csak megvetheti azt egy
dynamitgyártó, a kinek minden lépése alatt úgy döng valami folyton,
mintha egyik sírdombról a másikra lépne. Oh uram, ezzel az emberrel
még egy városban lakni sem jó. Én ha futhatnék, a föld tulsó
oldalára futnék előle. <span class="pagenum"><a name="Page_208" id=
"Page_208">-208-</a></span></p>
<p>– Mind azzal, mit ön mondott felőle, csak érdekesebbé tette őt
előttem. Kezdek belészeretni. Van nekem már egész gyüjteményem
ilyen furcsa ismerősökből. Csak hogy még eddig mindegyikre kisült,
hogy nem igazi, csak utánzat. A kit ebben a nummismatikai
gyüjteményemben egy darabig mint néplázító, mint attentátum tervező
demagogot tartogatok, egyszer csak a revers oldalán úgy mutatja be
magát, mint legújabban kinevezett adórectificáló hivatalnok. Én
merem önnek igérni, hogy ha sokáig ismeretségben leszünk Kozák
úrral, én becsinálom őt valami állami gyárba műszaki felügyelőnek,
s majd meglássa, hogy milyen derék jámbor ember lesz belőle.</p>
<p>– Azt én nem hiszem.</p>
<p>– Pedig ez természetes. Az embereket elkeseríti az, ha
tehetséget éreznek magukban s azt nem érvényesíthetik, de mihelyt
elismeréshez jutnak, az egyszerre megváltoztatja
világnézeteiket.</p>
<p>– Bár lenne úgy. De ettől távol vagyunk. Holnap és azután
napról-napra el kell hoznom önhöz egyet ezekből a rémszerekből. Itt
fogunk találkozni holnap is, e helyen?</p>
<p>– Kedves Ágnes! Önt kínozza az a gondolat, hogy önnek velem
találkoznia kell. Az van önnek mondva, hogy tőlem valami
bizonyítékot vigyen vissza ugy-e bár? a miről megtudják, hogy
csakugyan átadta nekem, a mit küldtek.</p>
<p>– Igen, egy papirlapra írva azt az álnevet, a mit ön tegnap az
atyámnak mondott.</p>
<p>– No hát én leirom önnek azt a nevet ötven papirlapra, s aztán
mindennapra adjon ön át egyet belőle, akkor nem lesz ön kénytelen
velem találkozni.</p>
<p>– Hm. – Csakhogy azt az embert nem lehet ám bolonddá tenni.
Mikor ezzel a küldeménynyel elsiettem, ő utánam futott s aztán az
egész Sugár-uton végig elkisért s az alatt sokat elbeszélt a mit
önről tud. Hogy ön kinn járt egyszer Garibaldinál is, s Páris
ostroma alatt a communeban <span class="pagenum"><a name="Page_209"
id="Page_209">-209-</a></span> részt vett, hogy Bakuninnal jó
barátságban van. Önhöz nagy a bizodalma. De azért mégis gyanakszik.
Azt mondta, hogy ezentúl mindennap fog ön egy levelet kapni, a
miben csak egy név lesz írva, s ezt a nevet kell azután átadnia
nekem, mikor a töltényt átveszi. Ezt a nevet előre sem én nem
tudom, sem ön. És így mindennap kénytelenek vagyunk mégis egymással
összetalálkozni.</p>
<p>– Ez a kénytelenség csak önre nézve kellemetlen. Én nagyon
szeretem, ha önt láthatom és önnel beszélhetek. Tehát holnap e
perczben ismét itt ezen a helyen. Most aztán járjuk körül a
hidat.</p>
<p>Az egyik oldalon át Budára, a másik oldalon vissza Pestre. Épen
úgy, mint Kazinczy Ferencz idejében a pesti tudósok, a kik egy
magyar Almanach kiadására conspiráltak, s erre a hajóhid
gyalogsorát találták ki legalkalmasabb találkozónak. A Dunának
nincsenek fülei.</p>
<p>– Tudja ön, hogy miért álltam én rá ennek a küldeménynek az
elhozatalára? kezdé a leány menetközben. Azért, mert arra
gondoltam, hogy ha én meg nem teszem ezt, megteheti más. Én tudtam,
hogy mit fogok csinálni, de nem tudtam, hogy más nem adja-e át
önnek valósággal?</p>
<p>– S aztán félt ön, hogy akkor én megteszem azt, a mit
elvállaltam?</p>
<p>– Igen. Nekem baj az, hogy minden emberről azt hiszem, hogy az
rosszat akar a másiknak.</p>
<p>– De most már nem hiszi ön?</p>
<p>– Nem. S ez most nekem olyan, mintha valamiből meggyógyultam
volna. Hanem a helyett megint valami más szorítja össze a szívemet.
Ha ön nem hajtja végre ezt a pokolbeli tervet, nem teheti-e azt meg
valaki más?</p>
<p>S e szóknál oly élénk félelemmel tekinte a szemeim közé, azokból
a beszédes szemekből az volt kiolvasható: «olyankor, a mikor te is
ott vagy, a ki nekem semmim sem vagy, mégis az egész világon
mindenem vagy?» <span class="pagenum"><a name="Page_210" id=
"Page_210">-210-</a></span></p>
<p>– Erről holnap bizonyságot fogok szerezni s aztán majd elmondom
önnek. Biztatám én. A pesti hidfőnél aztán elváltunk, ő ment a
Suttogó-utcza tája felé, én meg a klubba vissza, nézni az apósomat,
hogyan whistezik.</p>
<p>Másnap korán reggel már ott volt a jelzett levél az asztalomon.
Ez a név volt benne: «Herostrat».</p>
<p>(A később napról-napra egymásra következő levelekben szintén
mind ilyen czélzatos nevezetességű nevekkel lettem megajándékozva,
a kik nagyszerűek voltak a robbanás munkájában: Nabukodonozor,
Brennus, Soliman, Sámson, Pugatseff, Booths, Batukhán. S mikor a
föld feletti nevek elfogytak, következtek a föld alattiak: Lucifer,
Leviathan, Belzebub, végre az újabbkori celebritásoké, kik magukat
hirlapilag megörökítették Orsinitől Hartmanig.)</p>
<p>Este, a megegyezett óranegyedben ott voltam a lánczhid
oszlopánál. Ennél jobb helyet hasonló találkozásokra kigondolni sem
lehet. Az oszlopot körülkerülő karzat szeglete a járókelőktől
félreesik. Szemközt nem jöhet senki, mert az ellenkező oldalról
jövők a tulsó gyalogsorban járnak, onnan meg az oszloptól nem lehet
oda látni. Átellenesünk csak a széles Duna és a Margitsziget: senki
sem hallgatja ki, mit beszélünk?</p>
<p>Egy percz mulva már Ágnes is odajött.</p>
<p>Időjelzőnk az volt, mikor a lámpásokat meggyujtják a hidon.</p>
<p>Volt már bizonyos inger a titkos találkozásban. Mikor oda simult
hozzám, nagyon közel kellett egymáshoz lennünk, hogy suttogva
beszélhessünk.</p>
<p>Mindenek előtt átadtam neki a mai napról való
keresztnevemet.</p>
<p>– Mi történt tegnap odahaza? kérdezém.</p>
<p>– Ugyanaz, a mi tegnapelőtt. Ön tudja azt. Hadd ne mondjam
el.</p>
<p>– Kozák nem engedte önt bántani?</p>
<p>– Oh Istenem! hisz ez még rosszabb, mint a mi eddig volt! Eddig
ha az atyám hazajött, durva, erőszakos volt <span class=
"pagenum"><a name="Page_211" id="Page_211">-211-</a></span> hozzám,
meg is vert, de az nem fájt olyan nagyon, mint az, a mikor azt
látom, hogy én miattam veri meg az atyámat valaki más. Utoljára is
odarohantam közéjök, mikor egymással dulakodtak, s nem tudom, hol
vettem egyszerre azt az erőt? szétválasztottam őket; ne bántsátok
többet egymást! mert ha még azt látom egyszer, hogy az atyámat
megüti valaki, hát megölöm magamat! Oh mennybéli Isten, minő élet
ez! Az atyám aztán elment hazulról, s azt kiabálta, hogy revolvert
vesz és meglő. Ma reggel pedig rám akart erőltetni egy kulcsot,
hogy hozzam el önnek, ön már tud róla.</p>
<p>– Nem tudok semmit.</p>
<p>– Nem is hoztam el. Az a másik ember nagyon mogorván fogadta azt
az értesítésemet, hogy önnel csak egy rövid időre találkoztam,
járó-kelő emberek útjában. «Ostoba guvat!» azt mondta rá. Azt
hiszem, hogy én ismerem ezt az embert. Egyszer a Rézi asszony
hozott nekem haza egy pacsirtát, az igen kedvesen énekelt már korán
reggel, oda volt az ablakom fölé fölakasztva a kalitkája. Ez az
ember apró kavicsokat hajigált föl rá, hogy elhallgattassa. Egyszer
megszólítottam érte. «Ön nem szereti a pacsirtát?!» «De igen –
sülve». Engem is ilyen pacsirtának néz.</p>
<p>Magam is azt hiszem.</p>
<p>– No hát ennél örvendetesebb hírt mondhatok önnek, mondám. Ma
összevissza vizsgáltam a képviselőháznak mindenféle rejtett
zege-zugát s biztosíthatom kegyedet róla, hogy semmiféle lehetőség
nincs arra, hogy abban valami őrült merényletet lehessen elkövetni.
Pinczebolt a képviselőház alatt nincs. A légfűtő kemencze egy külön
épületben van, a bejárata nehéz vasajtóval elzárva, maga a kemencze
ismét vasajtóval fedve, a légvezető csövek, a mik a falakban vannak
vezetve, rácscsal elzárva. Az a három szellőztető lyukforma a terem
közepén tulajdonképen csak kettő, a harmadik vasrács (a honvédelmi
miniszter előtti) csak a symmetria kedvéért van ott. A másik
<span class="pagenum"><a name="Page_212" id=
"Page_212">-212-</a></span> kettő a terem légváltoztatását
eszközli. A kultuszminiszter előtti pinczegége a terem meleg
levegőjét vezeti ki, az igazságügyminiszter előtti pedig a külső
hidegebb levegőt bocsátja be. A szivarfüst az egyiknek a rácsozatán
alá száll, a másiknál felcsapódik. E kis üregből egy szük csatorna
vezet ki a föld alatt, a melynek a torka nem az utczára nyilik,
hanem egy szük kis udvarra, a minek a létezéséről a 433 igazolt
képviselő közül 432-nek tudomása nincsen. Ott a házmester családja
ültetget virágzó bokrokat s nevel gránit koczkák között epret,
málnát, ezekhez a nyilásokhoz tehát idegen ember nem férhet s
azonfölül még sűrű vastag öntöttvas rostély fedi őket, a min egy
borsószem sem fér be. Belülről a teremből a szellőztető üregekbe
semmit elrejteni nem lehet, mert azokon száz ember jár
keresztül-kasul, s mindent világosan meglátni bennök, s azonfelül
is mindennap kitisztogatják azokat a teremőrök. A mi Kozák barátunk
tehát alaposan tévedett, a mikor azt hitte, hogy ezen az úton lehet
valami Guy Fawkesi merényletet tervezni. A képviselőházat, ha már
az egyesült ellenzék glycerinje, a szélsőbal salétromával párosulva
szét nem robbantotta, a Suttogó-utcza nitroglycerinje ugyan ki nem
forgatja.</p>
<p>Ezzel az előadással nagy örömet csináltam a leánynak.</p>
<p>Azok után, a miket naponként olvasok a hírlapok vezérczikkeiben
a magyar képviselőház felől, igazán nem hittem volna, hogy akadjak
olyan jószívű teremtésre a földön, a kinek örömet szerzek azzal, ha
felvilágosítom róla, hogy nem lehet a képviselőházat a levegőbe
vettetni.</p>
<p>Ettől a naptól fogva igen rendes életet éltem. A milyen pontosan
megjelentem reggel fél tizkor az országházban, öt órakor a klubban,
olyan szigorúan ott voltam félhétre a lánczhid első oszlopánál,
hogy mintaképül szolgálhattam volna egy bureaucratának.</p>
<p>Az ipam folyvást itt volt és rendezte a dolgaimat. A hitelezőim
megnyugodtak, s a napidíjaim fölszabadultak <span class=
"pagenum"><a name="Page_213" id="Page_213">-213-</a></span> a
lefoglalás alól. Én pedig tanultam azokból tisztességesen megélni.
A mi nem lehetetlen. Ha az ember lemond az egyforintos szivarról,
beéri ötvenkrajczárossal s nem szí ki naponkint többet csak tízet,
hát még marad is huszonöt krajczár kosztra.</p>
<p>Egy este azzal lepett meg az én kis védenczem a szokott
találkozónál (akkor épen Béliál volt a nevem), hogy új ruha volt
rajta, sőt még új kalapja is volt és divatos prémes ködmenkéje.</p>
<p>Nem hallgattam el azt az észrevételemet, hogy «ejnye, de
kicsipte magát».</p>
<p>– Az apám vette, monda ő, különös szomorú hangon. Butorokat is
hozatott a szobámba, szebbeket, mint a milyeneket én
megérdemlek.</p>
<p>– No talán jó fordulatot vett az üzlete újabb időkben.</p>
<p>A leány csak vállat vont s nem nézett fel reám.</p>
<p>– Arra kéreti önt az atyám, hogy ha ráér ön, holnap látogassa
meg őt, sürgős üzleti ügyek végett.</p>
<p>– Jól van, elmegyek korán reggel.</p>
<p>A leánynak nagyon rossz kedve volt ezúttal. Pedig hiszen örülnie
kellett azon, hogy új ruhája van. Nem is sokáig állt meg velem
beszélgetni, végig sétáltuk innen is túl is a lánczhidat s azzal
elváltunk a viszontlátásig.</p>
<p>Másnap jókor reggel ellátogattam a suttogó utczai gyárba.</p>
<p>Haggeus úr már akkor kijózanult állapotban volt, s még az
udvaron fogadott, látszott, hogy rám várt.</p>
<p>Ő azonban egészen más látszatot akart maga körül teremteni.</p>
<p>– Nagyon örülök ennek a véletlen szerencsének. Épen most
kisértem ki a leánykámat. Nem tetszett vele találkozni az úton? A
conservatoriumba járatom, énekelni, zongorázni taníttatom, tudjon
tisztességesen megélni, ha én nem leszek.</p>
<p>A hány lélekzetet vett, annyit hazudott. <span class=
"pagenum"><a name="Page_214" id="Page_214">-214-</a></span></p>
<p>A mint később észrevettem, egyike volt Haggeus úr azoknak a
kiváló talentumoknak, a kik folyvást, a legkisebb megerőltetés
nélkül tudnak hazudni, mint a hogy némely ember tud folyvást
versben beszélni.</p>
<p>Felvezetett karonfogva az emeletre.</p>
<p>– Tessék ide a tiszta szobába.</p>
<p>Hanem abban a tiszta szobában akkora port vert megint Rézi
asszony, hogy meg kellett hátrálnunk. A gleichenbergi
Inhalations-apparat, mely a betegeket por alakban tömi meg a
gyógyszerrel, nem végezhet tökéletesebb munkát, mint Rézi
asszonynak a seprűje.</p>
<p>S én elég naiv voltam észre nem venni, hogy kiszámított
tendentia volt ez a nagy porcsinálás a tiszta szobában, hogy
Haggeus úr azt mondhassa: «no nem tesz semmit, hiszen bemehetünk a
leányom szobájába, ott is lehet végeznünk».</p>
<p>Meg akarta mutatni a leánya szobájában az új butorokat – meg még
valamit.</p>
<p>Csakugyan új butorok voltak, t. i. nem subjective, hanem csak
objective újjak, erre a szobára nézve azok. A hány darab, annyiféle
garniturához tartozott valaha, voltak közöttük tisztességesek és
mások, a mik kopott elegantiával kérkedtek. Luxust árult el maga a
superlátos ágy, melynek himzett vánkos cziháiból kivirított a kék
selyem párnahéj. Vajjon a borotva és a cyankali ott van-e
alattuk?</p>
<p>– Tessék leülni, ide a balzacra kedves barátom uram. Parancsol
egy szivart? Megkinált a saját tárczájával. – Milyen szivarokat
szokott színi?</p>
<p>Majd feleltem neki rá valamit. «Ezt kérdezd meg az első
szülöttedtől, az már tudja».</p>
<p>– Lássunk a dolog után, uram, sürgetém, elutasítva a szivarjait.
Ön engem hivatott a leánya által.</p>
<p>– Igenis voltam olyan bátor. Mondá a pupos, megnyalva nyelvével
az ajkát.</p>
<p>– De hát hogy gondol ön olyat, hogy egy fiatal csinos
<span class="pagenum"><a name="Page_215" id=
"Page_215">-215-</a></span> leányt küldjön izenetekkel egy
férfihoz? kérdezém tőle haragosan.</p>
<p>A pupos a szemeit forgatta az ég felé.</p>
<p>– Oh uram, kezdé rá, olyan erőltetett vékony, reszkető hangon, a
mi a színpadi koldusokra emlékeztet, az én leányom olyan, mint,
mint egy szent, olyan, mint egy angyal. Őt az ártatlansága
beburkolja, mint egy pánczél, mint egy nimbus, mint egy
láthatatlanná tevő palást. Képes volna bűnösöket megtéríteni. Önt
pedig úgy ismeri, mint jóltevőjét, élete megmentőjét, második
atyját. Tekintse őt uram leányának. Szeresse őt mint édes
gyermekét. Engedje neki, hogy önt úgy szerethesse, mint édes
atyját. Ő még valóságos gyermek, a kinek minden gondolatja csupa
ártatlanság. De hát tessék a saját szivarjaiból rágyujtani.</p>
<p>– Soha sem szoktam hölgy szobájában szivarozni; – még a saját
feleségemében sem.</p>
<p>Most már talán csak abba hagyja a rableány magasztalását.</p>
<p>Dehogy teszi. Hisz a feleséges embernek még előnyei vannak a
nőtelen fölött a rabszolgakalmárok szemében.</p>
<p>– Küldhettem volna, az igaz, a fiamat is; de az sulyos betegen
fekszik.</p>
<p>(Tudom: részeg.)</p>
<p>– A szemei nem állják ki a napvilágot.</p>
<p>(Meg a rendőröket.)</p>
<p>– Azért határoztam el magamat, hogy felhasználjam az
alkalmat.</p>
<p>– Micsoda alkalmat?</p>
<p>A pupos a kezeit dörzsölte és nevetett.</p>
<p>– A compagnonom elmondta, üzlettársának kötelessége volt
elmondani, hogy ön megrendelést tett nála, hogy önök megegyeztek, s
e végett önnel Ágnes naponkint találkozik. Ő elmondta azt nekem
hiven.</p>
<p>(Hiven bizony, a hátadnak ököllel.)</p>
<p>– De hát akkor azt is elmondta önnek, hogy a kisasszony
<span class="pagenum"><a name="Page_216" id=
"Page_216">-216-</a></span> soha sem találkozott velem másutt, mint
az utczán, a hol legtöbb ember jár.</p>
<p>A pupos horizontális helyzetbe hozva az arczát, sóhajta fel: «ő
valóban elébb megöletné magát, mint egy idegen férfinak a küszöbét
átlépje.»</p>
<p>– Hanem hát térjünk át már egyszer az üzletünkre.</p>
<p>– Igen is, kérem alásan. Tehát a mikor legelőször szerencsém
volt uraságodhoz, azt méltoztatott mondani, hogy be akar lépni az
üzletembe csendes társnak s nekem ezer forintot tetszett kinálni.
Ezt akkor én visszautasítottam: azt állítva, hogy van már egy
csendes társam, s az nem tűr el maga mellett egy másikat; de most
megvallom az igazi okát. Nem fogadtam el önt azért, mert azt hittem
hogy üzletem ruinálva van: nem akartam önt berántani, mert előttem
első dolog a becsület. Most azonban egyszerre váratlan, reményeimet
túlhaladó lendületet vett az egész üzlet: A fiumei Scaramelli gyár
roppant mennyiségű dynamitot rendelt meg nálam torpedók
számára.</p>
<p>– Ugyan kinek csinálja azokat a torpedókat – háború után?</p>
<p>– Titokban maradjon. – De hisz ön mindenbe beavatandó. – Itt
megállt, széttekintett, felkelt, kinyitotta az ajtót, szétnézett a
konyhában, nem látott senkit, visszajött, leeresztette a függönyt
az ablak elé, s azután folytatá fülemhez tartva a száját: tehát… az
irredentisták számára.</p>
<p>(Úgy tudott ez hazudni, mint a jó galamblövész, kapóra.)</p>
<p>– Most tehát a legalaposabb reményem van önnek a nagylelkű
kölcsönét rövid időn visszafizethetni. E szóknál a keblébe
nyúlt.</p>
<p>– Csak hagyjuk azt még. Jó helyen fekszik.</p>
<p>– Nagyon megtisztelő e bizalom rám nézve, – szólt Haggeus, s nem
bántott meg többet azzal, hogy a tárczájához kapkodjon a zsebébe.
Tehát akkor mást mondok. Kész vagyok önt üzlettársnak elfogadni.
Most már az én <span class="pagenum"><a name="Page_217" id=
"Page_217">-217-</a></span> találmányaimnak elérkezett a korszaka.
Feljött az én napom. Pokolbeli nap, hahaha! Az irredenta megveszi a
pyranastator találmányomat.</p>
<p>– Miféle csoda az?</p>
<p>– A mi a világot ki fogja forgatni a sarkából. Egy olyan gép,
mely léghajóból, torpedóból és tempirozó óraműből van kombinálva s
perczre kiszámítva zuhantja alá bevehetlennek hitt várakra
szétromboló tűzaknáját.</p>
<p>Megkisértém a hazafiui érzelmeit tűzbe vinni.</p>
<p>– Nem lesz abból egy kis baj, ha az ország ellenségeinek adunk
el ilyen találmányt?</p>
<p>Oh de könyv nélkül tudta már ő erre a mentséget.</p>
<p>– Hisz az irredenta csak Ausztriának ellensége, nem nekünk. S ha
nem méltányolja a hazai találmányokat ez az ország? Kináltam én ezt
a magyar kormánynak is. Hát hallgattak rám? Még kiüldöztek mint
veszedelmes embert, jó hogy egy Suttogó utcza van a világon, a hol
meghúzhattam magamat. Itt hagynak nyomorogni, magamat, gyermekeimet
éhséggel küzködni, annyi tudománynyal és kisérleti tapasztalattal,
a mennyivel én birok. Az én emberkaszáló gépemmel a muszkákat meg
lehetett volna semmisíteni még Plevna alatt. Hát vették figyelembe?
Most aztán itt az elismerés! Kétszázezer lirát kapok érte, uram,
kétszázezer lirát! Hát vádolhat engem azért ember, vagy
önlelkiismeret, ha mint családapa, mint üldözött hazafi, mint
találmányára büszke tudós, két kézzel kapok az ajánlat után? E
találmány meg fogja örökíteni nevemet, mint Congrève nevét a
röppentyűk.</p>
<p>Hagytam beszélni. Meg voltam felőle győződve, hogy egy szó sem
igaz mind abból, a mit most hallok.</p>
<p>– S ezt az összeget azonnal lefizetik, a mint a legelső minta,
kicsiben, elkészül. Szólt Haggeus kevélyen hátra igazítva a fejét a
két válla közé. Ehez azonban szükséges valami kétezer forint: –
tudja ön; a léghajó, az irányzó önmozdony, a tempirzó óramű, et
cætera…</p>
<p>S itt előhúzott egy mechanikai képet a zsebéből, a minek
<span class="pagenum"><a name="Page_218" id=
"Page_218">-218-</a></span> az ákombákjaiból elkezdte nekem
magyarázni a rettenetes pyranastator szerkezetét, hegyiről tövire:
míg tökéletesen megértettem a dolgot. – Egy olyan gépről van szó,
melylyel az én zsebemből kétezer forintot ki lehessen húzni. Dejsz
ilyen masinát ki nem találsz öreg pupos!</p>
<p>Mikor egészen fölvilágosított, fölkelt a helyéről, a kezét a
vállamra tette, s büszkén fejezé ki magát.</p>
<p>– Midőn üzletem nyomorral, bukással volt összekötve, nem akartam
ahoz önt osztályosúl fogadni; – most, midőn dicsőség és gazdagság
kinálkozik, én jövök kinálni a szövetséget.</p>
<p>Nagylelkű férfiu!</p>
<p>No megállj! Majd mindjárt kigyógyítlak én ebből.</p>
<p>– Nekem azonban, édes tudós barátom, ez idő szerint épen
nincsenek meg azok a kétezer forintjaim.</p>
<p>– Ah, bohó! Henczegett a barátom, ledobva magát a karszékbe, s a
féltérdét a két keze közé emelve, és úgy himbálva idomtalan
trapezium termetét. Hát hiszen csak nem képzeli ön azt, hogy azért
fordultam önhöz, hogy önt megszivattyúzzam? Távol áll tőlem! Mit?
Hiszen ha ilyen roppant megrendeléseknél akár a fiumei czégnek,
akár az Irredentának mondanám azt, hogy kétezer forintra van
szükségem, hát holnap után itt volna az asztalomon. De azt én
sohasem teszem. Előleget kérni a megrendelőtől, kivált az olasztól,
mindig hátrányos dolog; mert akkor az észreveszi a gyáros
megszorultságát s negyedrész árt igér. Jóhitelű czég soha sem kér
előleget! Nincs is arra szükség! – Megesnék bele! – Ha egy szilárd
czég megakadna nyomorult kétezer forint miatt. Erre «mi» nem
szorultunk. «Nekünk» van hitelünk.</p>
<p>Még nem sejtettem, hogy abban a «nekünk»-ben én is benne
vagyok.</p>
<p>Haggeus úr csakhamar megértette ezt velem. Keblébe nyúlt,
kivette a tárczáját s bankári non-chalanceal vont elő annak
rejtekéből egy hosszú papirost, melynek narancssárga <span class=
"pagenum"><a name="Page_219" id="Page_219">-219-</a></span>
szinéről már megtudja minden szakértő, hogy az váltó. Már ki is
volt töltve, s Haggeus úr «elfogadom»-jával ellátva.</p>
<p>Ez ám a pyranastator.</p>
<p>Ismerem én «ezt» a pokolgépet régen, édes puposom! Hej de
sokszor a levegőbe vetettek már engem ezzel az én
«irredentistáim».</p>
<p>Nagyot bámultam rá, s azt kérdeztem tőle, hogy «mire való
ez?».</p>
<p>Ez a kérdés olyan nagy szemtelenség volt tőlem, hogy ennél csak
az övé volt nagyobb, mikor felelt rá:</p>
<p>– Nem érdemes a szóra, szólt, a fél lábát keresztül vetve a szék
oldaltámláján. Puszta formalitás. A pesti takarékpénztárak
megkivánják, hogy három aláiró legyen egy váltón. Az elfogadó én
vagyok, tehát én fizetek a lejáratkor; a kiállító Kozák úr, a
társam: önnek csak azt a szivességet kell megtenni, hogy hátul irja
rá a magáét, a hol már semmi irás nincs. Úgy-e megteszi azt édes
Koribanya úr?</p>
<p>– Uram! mondék elszántan. Ez a kéz még soha a Koribanya nevet
váltóra le nem irta.</p>
<p>No már ilyen igazat soha életemben nem sikerült mondanom, pedig
próbálgatom hébe-hóba.</p>
<p>– Uram! mondá ő, olyan ártatlan képet csinálva, mint a ki soha
váltó-óvást nem látott az életben. Se jótállásról, se fizetésről
nincs szó. Hát nincs önnek a becsületemben bizalma? Csak a nevét
kérem: és semmi egyebet.</p>
<p>(A nevemet ám? de melyiket? Hogy az igazi nevemet többé
semmiféle új váltóra le nem irom, erre becsületszavammal köteleztem
magamat az apósomnak, s most hevenyében megszegjem ezt a parolámat?
S ugyanakkor fel is kell fedeznem a valóságos állásomat Haggeus úr
előtt s azzal egyuttal elárulom, hogy engem semmiféle üzleti érdek
nem hozott ide; hanem csak a leányát kisértem haza? Vagy pedig
irjam alá azt a nevet, a mit vaktában <span class=
"pagenum"><a name="Page_220" id="Page_220">-220-</a></span>
kikaptam az emlékemből? Egy idegen ember nevét? Hisz az meg
valóságos váltóhamisítás! Még hogyha kedvem volna is az obligóba
lépéshez: a miről tudok már annyit – sok esztendei praxis után, –
hogy az egyértelmű a fizetéssel, azt bizony meg kell gondolnom,
hogy az ilyen aláirás által az a váltó «pincze váltóvá» változik s
az aláirót könnyen a pinczébe juttatja.)</p>
<p>Azt gondoltam ki, hogy majd elrontom én ezt a váltót. Két forint
bánja meg. Csak nincs a puposnak a zsebében egy másik blanquett
tartalékban. Csalogathat aztán engem ide többet akár
mézeskalácscsal!</p>
<p>– Jól van, hát hol az irószer?</p>
<p>– Mindjárt szolgálok vele. Minő tollal szeret ön irni?</p>
<p>– Ludtollal szeretek. A réztollal bele akadok a papirosba.</p>
<p>– Mindjárt készítek egyet: tessék addig előkeresni a kalamárist
a leányom iróasztalából. Ott lesz a fiókban. Nem úgy mint a minap,
a mikor veres tintával irtunk.</p>
<p>Haggeus úr kiment a konyhába a tollseprőt megkeresni, a miből a
pennának csinálandó tollat kirántja, s ott hagyott engem, hogy
kutassak addig az iróasztalka fiókjában.</p>
<p>Mi archæologok ezt tartjuk a legkellemesebb kutatásnak: fiatal
hölgyek iróasztalkáinak rejtekeit feldulni. Itt egy száraz virág,
(a kőkorszakból,) emitt egy levélréteg (a bronz előidőkből,) ásatag
albumlapok, petrifikált czukorszívek, himes tojások ó-chaldeai
rajzokkal tele karczolva, összecsavart hajszálak valami anteadamita
embermajomtól, középkori divatú ifjak fényképei s más efféle
őslénytani maradványok; – egy gazdátlan fogpiszkáló, gyöngyös
hüvelylyel, melynek hőse ki tudja hol esett el? Az ilyen
kutatásoknak én mindig szenvedélyes Romer Flórisa voltam.</p>
<p>Itt azonban nem sok felfedezni valóm volt: arra is mindjárt
rátaláltam. Legfelyül volt, egy levélborítékba dugva: – a saját
arczképem; nagy kabinét-alak, panyóka mentében. <span class=
"pagenum"><a name="Page_221" id="Page_221">-221-</a></span></p>
<p>Először nagyot dobbant rá a szivem. Aztán meg valóságos düh
fogott el. – Lehetetlen volt keresztül nem látnom a goromba
szövevényen. Ez az arczkép azért van ide téve s azért vagyok ide
utasítva ebbe a fiókba, hogy találjam azt meg, s aztán higyjem el
ennélfogva, hogy az a leány én rólam ábrándozik. Ezt a képet senki
sem tette ide más, mint maga Haggeus úr. A leány bizonyosan nem tud
róla semmit. A fényképemet könnyen meg lehet kapni, ott van az
Ellinger kirakatában száz más hasonló országházkerülő társaságában.
De ha ezt onnan szerezte meg az öreg, akkor egyuttal a nevemet és
az állásomat is meg kellett tudnia. És most mégis engedné nekem,
hogy egy idegen embernek a nevét irjam rá egy váltóra, hogy aztán
azzal üldözhessen valaki, mint Lugarto Gontrant öt felvonáson
keresztül! Ej de megharagudtam erre a puposra! Kedvem lett volna őt
egyenesre kalapálni, mikor újra elém biczebóczázott.</p>
<p>Ő hozta a kalamust, én meg a kalamárist.</p>
<p>Ravaszul sunyitott felém. Gondolta, hogy: megtaláltad az
egérfogót ugy-é? odakapta az ujjadat?</p>
<p>Igaz, hogy reszketett a kezem, mikor a tollat belemártottam a
tintába.</p>
<p>Cseppentettem is egy akkora malaczot a váltó hátára, hogy csak a
füle meg a farka hiányzott: a négy lába meg volt.</p>
<p>– Nem tesz semmit, monda az öreg; s felnyalta a nyelvével a
tintát.</p>
<p>Mondtam neki, hogy azt ne tegye, mert az méreg.</p>
<p>Nevetett ő azon. Hozzá szokott ő már, hogy deci-számra igya a
mérget.</p>
<p>Én aztán másodszor is neki akasztottam a tollat a papirosnak s a
kezdő K betünél mindjárt olyan két új tinta fecscset dupláztam ki
belőle, hogy annak már most minden attributuma megvolt, a mi egy
malacznak szükséges. De ezt már én törültem el a kabátom
ujjával.</p>
<p>– De már, édes barátom, mondék eldobva a tollat, <span class=
"pagenum"><a name="Page_222" id="Page_222">-222-</a></span> ilyen
elcsufitott váltóval a takarékpénztár előtt meg nem jelenhetünk,
mert ott majd azt mondják, hogy malacz csordára nem zálogoznak. Ezt
már én rontottam el. Itt van két forint; vegyen ön másikat. Aztán
majd holnap visszajövök; jobb tollat, jobb tintát hozok magammal, s
aláirom, szépen, a hogy illik. Most pedig sietek; várnak, magamat
ajánlom.</p>
<p>A kis gnóm vette észre, hogy miben sántikálok? s ő jobban értett
a sántikáláshoz: ő volt a «preferencziás sánta», a hogy a ferbli
műnyelven nevezzük. Elkezdte a szemeit felfelé forgatni.</p>
<p>– Csakhogy nekünk erre a váltóra már holnap reggel okvetlenül
szükségünk van; mert kilencz órán túl nem veszik fel a censurára.
Sokkal egyszerűbben lenne a dolog, ha ön, kedves üzlettársam, ma
délután, úgy este felé ellátogatna ismét hozzánk. Én ugyan nem
leszek itthon, sürgős ügyben kell eltávoznom. De itthon lesz a
leányom. Ő nála fogom hagyni a váltót. Másra nem merem bízni; mert
óvatosnak kell lenni az embernek. Aztán, hogy a Kozáknak, vagy más
valakinek ne tünjék föl az ön idejövetele: kérem, legyen szives ezt
a kulcsot magához venni, a melylyel a kerten keresztül a kis ajtón
át bejöhet: ön ismeri már a bejárást. – No hát Isten önnel uram.
Remélem, hogy nem fog rólunk megfeledkezni… s addig szorongatta a
kezemet, míg bele nem szorította a markomba azt a kulcsot. S aztán
kikomplimentirozott az ajtón.</p>
<p>De már ide megint tegyünk három pontot, mintha egy váltóra
ejtett három szörnyű tintacsepp volna.</p>
<p class="center">* * *</p>
<p>A szokott óranegyedben ismét ott voltam a lánczhidi sétán.</p>
<p>Ágnesnek visszájáról volt föltéve a kalapja, a tollal előre.
Kérdeztem tőle, hogy tán fogadása tartja a tollal <span class=
"pagenum"><a name="Page_223" id="Page_223">-223-</a></span> előre
viselni a kalapot? El sem mosolyodott rá: azt mondta, «hogy úgy is
jó az nekem».</p>
<p>– Bizonyosan nem nézett a tükörbe, mikor föltette.</p>
<p>– Nem sok kedvem van a magam szeme közé nézni. (Úgy látszik, az
enyim közé nézni sem volt kedve.)</p>
<p>– Hát akkor mire való az a szép álló tükör a szobájában?</p>
<p>– Ön látta azt? – kérdé csaknem megijedve.</p>
<p>– Hogyne? Hisz ön kért fel, hogy látogassam meg az atyját.</p>
<p>– S ő ott fogadta önt el?</p>
<p>– A másik szobában takarítottak.</p>
<p>A leány különösen szomorú volt ma.</p>
<p>– Ön ma másodszor teszi meg ezt az utat a lánczhidon ide, meg
oda? – kérdém tőle.</p>
<p>– Nem. Reggel nem voltam itt.</p>
<p>– Hát a dynamit-töltényt hová tette? Én még mindig kapom a
Kozáktól a leveleket a historiai álnévvel: mi azt mutatja, hogy még
mindig tart a rakétákban.</p>
<p>– Egy idő óta nem hozom ide azokat, hogy a Dunába dobjam.</p>
<p>– Hát mit csinál velük?</p>
<p>– Visszatérek az útból, mintha otthon feledtem volna valamit s a
dynamit-töltényt elrejtem az ágyam fenekére.</p>
<p>– S aztán rajta alszik ön ezen a pokolgépen?</p>
<p>– Nem bánt az engem.</p>
<p>(Érdekes hálótársak! Borotva, cyankali és dynamit-töltény).</p>
<p>– Talán elfogy már. Veté utána.</p>
<p>– Alig hiszem. Egész ládával volt.</p>
<p>Itt megint megakadt a párbeszéd. Nem szóltam neki semmit a
tolvajkulcsról.</p>
<p>– Volt ön ma reggel óta odahaza?</p>
<p>– Igen, most otthon ebédelek.</p>
<p>– Mióta?</p>
<p>– A mióta új ruhám van, és új bútorom. <span class=
"pagenum"><a name="Page_224" id="Page_224">-224-</a></span></p>
<p>– Beszélt ön az atyával ma délben?</p>
<p>– Ő beszélt hozzám.</p>
<p>Ennél a szónál már egész tűzláng volt az arcza.</p>
<p>– Bizott önre valamit, a mit nekem át kell adnia? kérdezém.</p>
<p>– Igen: egy váltót. – De azt ön nem teszi ugy-e bár? veté utána
hevesen.</p>
<p>– Hogy mit nem teszek?</p>
<p>– Nem jön oda aláirni azt a váltót?</p>
<p>Nem akartam megérteni.</p>
<p>– Be van ön avatva a mi közös üzletünkbe?</p>
<p>– Semmit sem értek belőle. Én nem tudom, mire való az? Haszon
lesz-e belőle vagy kár? Én csak azt tudom, hogy ön nem jöhet oda
azt a váltót aláirni.</p>
<p>– Ért ön valamit a váltókhoz?</p>
<p>– Semmit. Én csak azt értem, hogy arra önnek egy nevet kellene
fölirni, a mi nem az ön neve, s hogy ezt nincs a világon az a
kincs, a miért ön megtegye.</p>
<p>– Megtehetném egy esetben. Ha az a váltó nem kerül
közpénzintézetbe, hanem magán hitelező kezébe. Ott azt boríték alá
lehet lepecsételni, s aztán mikor vagy az ön atyja kapja meg a
fiumei czég megrendeléseért járó összeget, vagy én kapok a
birtokomból nagyobb összeget, teszem: a gyapju, vagy a konda
eladásánál, akkor beváltjuk a váltót, s összetépjük, nem beszél
róla senki.</p>
<p>– Tehát szabad valamit elkövetni, a mi nem igazság: ha csak
titokban marad? – kérdezé erősen a szemembe nézve.</p>
<p>– Nem szabad; de szokás.</p>
<p>– Jó embereknél is szokás?</p>
<p>– Ha valami jó eredményt érhetnek el vele. Például, ha egy
családapa, a kinek bizonyos reménye van, hogy három hónap múlva az
üzlete sikert fog aratni, annak az időnek a megnyeréseért
folyamodik ezen nem épen correct, de senkinek kárt nem okozó
fogáshoz.</p>
<p>– Képes volna ön ilyen fogáshoz folyamodni a saját ügyében?
<span class="pagenum"><a name="Page_225" id=
"Page_225">-225-</a></span></p>
<p>– Nem.</p>
<p>– És akkor igen, ha máson segíthet vele?</p>
<p>– Ez már egészen dogmatikus kérdés.</p>
<p>– Akkor kell rá dogmatikus válasznak is lenni.</p>
<p>– Jöhetnek rendkívüli helyzetek, a mikben az ember kizökken a
rendes észjárás kerékvágásából.</p>
<p>– Ezt én nem értem. Én csak azt tudom, hogy ha valaki nem birja
a saját lelkét megnyugtatni, mikor az irtózik valami tettől, akkor
ha körülötte száz ember, minden ember teszi is ugyanazt, még akkor
se békülhet ki saját magával.</p>
<p>Ki sugallja az ilyen gondolatokat a Suttogó-utczában, a városi
mocsárbűz közepett felnőtt leánynak? – Vele születik tán és együtt
nő fel némely emberrel a tisztaság érzete: az iszonyat a
szennytől?</p>
<p>Talán az embernek «is» meg van adva az az ösztön, mely
visszaborzad az «első» sárbalépéstől. Érzi, hogy csak a besározott
lábhegy szégyen, fülig sárosnak lenni már dicsekedés!</p>
<p>Egyszer volt egy béresem, a ki minden vasárnap úgy leitta magát,
hogy az árokból kellett előkeresni a sár közül. Mikor ezért
megfeddtem, azt mondá: «csak egyszer próbálná meg az úr, hogy
milyen jó abban a sárban feküdni; sohasem kivánkoznék többet
pelyhes ágyba!»</p>
<p>A lánczhid végéhez értünk. Itt el kellett válnunk.</p>
<p>– Ugy-e, hogy nem jön el ön ma oda? – szólt a leány s könyörögve
tette össze a két kezét.</p>
<p>– És ha a saját aláirásommal látnám el az ön atyjának a
váltóját?</p>
<p>– De azt ön nem teheti; mert becsületszavát adta valakinek, hogy
több váltót nem ir alá.</p>
<p>– Kitől hallotta ön azt?</p>
<p>– Attól az embertől, a kinek a parancsára ide jövök mindennap.
Az mindent tud, a mi önnel történik. És utoljára is, ha ez önnek a
legkönnyebb volna; ha ezt ön meg sem érezné, (pedig tudom jól, hogy
a mit ön ránk pazaról, <span class="pagenum"><a name="Page_226" id=
"Page_226">-226-</a></span> az olyan, mintha az oltárról lopná el),
még akkor is azt kellene kérdeznem: mire ád ön? mi zálogot kap? ki
fizeti vissza? Mije van az adósának, a mit elvehet tőle? A lánczra
kötött kutyáját?</p>
<p>A leány e szónál a nyakán függő vékony fekete zsinórba
akasztotta a hüvelykujját; – a szemei azt beszélték:</p>
<p>– «Im, ez az a lánczrakötött kutyája az apámnak!»</p>
<p>Azután az ajkai is megrebbentek:</p>
<p>– Küldjön ön még ma ki hozzánk a hordár által levelet, melyben
az atyámmal tudatja, hogy nem jöhet el.</p>
<p>Azzal választ sem várva elfutott.</p>
<p>Én pedig azt csináltam egész éjjel, hogy hol én kerestem az édes
eszemet, hol az keresett engem, nehezen találtunk egymásra.</p>
<p>Máskor, hasonló esetekben, nem szoktak engem ilyen aggodalmak
elővenni. Egy édes óráért sokszor el tudtam én azt felejteni, hogy
annak egy keserű esztendő lesz a következése. Vannak bizony
gonosztettek, a mik a jó társaságnál virtus-számba mennek. Minden
ember kinevetne vele, a kinek elmondanám, hogy itt van nálam egy
kulcs, a mivel a paradicsom ajtaját lehetne felnyitni s én nem
merem azt használni; hanem hazamegyek vele, leteszem magam elé az
asztalra s úgy beszélgetünk ketten egymással.</p>
<p>Itt már vagy be kell menni, vagy vissza kell fordulni; de a
küszöbön állva maradni nem lehet.</p>
<p>Még álmomban sem tudtam menekülni azoktól a szép szemektől, a
mik ha lecsukták a szempilláikat, engem is úgy odacsuktak, hogy
börtönbe zárt fogoly voltam alattuk, ha pedig rám néztek, úgy
eltaszítottak, hogy azt hittem, a holdba röpülök.</p>
<p>Másnap pedig nagy ütközet volt az országházban. Generális
szavazás, névszerinti, a budget felett, négy heti kemény vita után.
Minden párt összekaparta mindenünnen a legelrejtettebb szavazatait
is. Láttunk ismeretlen <span class="pagenum"><a name="Page_227" id=
"Page_227">-227-</a></span> ábrázatú képviselői lopvanőszőket, mint
a gombákat előteremni, a kik külömben egész esztendőn át, mint
sporák nyugosznak a levél alatt. Hallottuk a horvátokat «tam»-mal
szavazni. Még a betegeit is felhozta minden párt; sőt még azok is
elhagyták az ágyat, kik reggel szoktak lefeküdni. A szavazás
kezdete előtt a zárbeszédek után 32 fok hőség mellett már opált
játszott ide benn a teremben a levegő s a sűrű gőzkör olyan volt,
mint a tengerfenék, a melyből a szélsőbali övig érő szakállas
alakok úgy tünedeztek elő, mint egy-egy tengeri isten. A legfelső
szélső padon ült egy, a ki emlékeztetett a hydrára, a ki nyolcz
minisztert szokott a gyomrába eltemetni. A karzatokon főtt a
szorgalmas hallgatóság a közös párában; de kitartott mindvégig;
pedig rég elmúlt dél. Azok a tisztelt úrhölgyek odafenn bizonyosan
nem otthon ebédelnek s azok a tisztelt diák urak valószínüleg sehol
sem. – Egyszer csak megakad a szinházi látcsövem egy ismerős
arczon. Ez a sápadt tekintet, ez az összehúzott, fenyegető homlok:
ez az én csendes üzlettársam, Kozák úr.</p>
<p>«Tyhü, ezer ménkü! Erről jut eszembe, hogy én nekem ma ezt az
egész házat, a benne levőkkel együtt a levegőbe kellene röpítenem!
– Egészen megfeledkeztem róla. – Ez most azt nézi onnan a
karzatról, hogy mikor kelek föl a helyemről? mikor megyek oda az
elnöki tribünhöz a villanygép sodronyát összecsatolni a
pokoltűzakna sodronyával? hogy akkor ő is menekülhessen. Biz ez
most édes csendes társam lemaradt a napirendről! A te indítványodra
nem kerül a sor. – Mivel fizessem ki, ha majd feleletre von? –
Kiadatott a kérvényi bizottságnak!»</p>
<p>Az «átkos kormány» ezuttal is győzött. S nem sülyed el alatta a
föld, kimondhatatlan sulyos büneinek terhe alatt.</p>
<p>Az ipam csak ezt a nagy eseményt akarta bevárni: még az esteli
vonattal szándékozott hazamenni. Kikisértem a vasuthoz. Tudom, hogy
minden apósnak jól esik az, ha Budapestről hazaindultában a vasuti
herczehurczánál a <span class="pagenum"><a name="Page_228" id=
"Page_228">-228-</a></span> veje feladja a bagázsiáját: – valljuk
meg, hogy ez a vőknek is jól esik. Az döngött a fejemben, hogy ma
este már ismét szabad ember vagyok: nem kérdezi tőlem senki, hogy
hány órakor jövök haza?</p>
<p>A tolakodó utazósereg és hordár-raj közepett egyszer csak nekem
jön egy hordár-zubbonyos ember, mintha csak szándékosan tenné s jól
hátba lök egy málhával, a mit a vállán visz s azonkívül a lábomra
tapos. – Jól le akartam hordani: hanem aztán mikor az arczát
megláttam, még én mondtam neki, hogy «pardon!» Kozák volt az.</p>
<p>Kétségtelen, hogy velem akar beszélni. Semmi sem olyan alkalmas
hely a conspirácziókra, mint az indóházak előcsarnokai s ha az
ember egész biztosságban akar lenni, nézzen szét, hol áll egy
rendőr? álljon oda mellé.</p>
<p>Utána mentem: nehogy ő jőjjön én utánam.</p>
<p>– Mit csinálsz itt? Kérdeztem tőle, tyukszemére lépve.</p>
<p>– Pénzt keresek. Otthon szünetel a gyár, válaszolt sipkaernyőjét
lerántva a szemére.</p>
<p>– Hiszen nagy megrendeléseket kaptatok az irredentától.</p>
<p>– Ki mondta? A pupos Thersites? Az mindig vagy álmodik vagy
hazudik. – Azok oda át az Adrián túl elébb egy csattanós ténynyel
akarják bebizonyítva látni, hogy szövetségükre méltó nép vagyunk;
nem pedig csupa nagyszájú árulókból álló nemzet.</p>
<p>– Erős szó.</p>
<p>– S a te részed a legerősebb benne! Miért maradt el a mára
tervezett catastropha?</p>
<p>– Hát édes atyámfia, az tiszta lehetetlenség a mit te terveztél.
Hiszen nincs az elnöki csengetyű villanygépének semmi megfogható
része benn a teremben, a két sodrony a gyorsirodába szól. Azután a
szelelő lyukakhoz sem lehet ám úgy hozzáférni, a hogy te gondolod;
mert a mint a termet kinyitják, egy teremőr rögtön elhelyezkedik
odaben s az a hely soha őrizetlen nem marad. <span class=
"pagenum"><a name="Page_229" id="Page_229">-229-</a></span></p>
<p>– Hát a Phlegeton cseppjei hova lettek?</p>
<p>– Azokat úgy elrejtettem, hogy ember rájuk nem találhat.</p>
<p>– Ez mind hazugság!</p>
<p>– Uram!</p>
<p>– Semmi «uram»! Mi nem szoktunk párbajt vívni. Ez marhaság. Mi,
a kit halálra itélünk azt ledöfjük hátulról. Ez az okosság. Köztünk
nem szabad senkinek sértve érezni magát, ha szemébe mondják az
igazat. Vagy közénk tartozol vagy nem tartozol. Ha az első áll,
akkor engedelmeskedned kell és hallgatnod: ha a másik áll, akkor
közénk lopódzott kém vagy s el vagy itélve. Oh ne csinálj olyan
fitymáló képet. Téged nem tőrrel végezünk ki, ha áruló vagy.</p>
<p>– Arról biztosítalak, hogy nem árultalak el senkinek.</p>
<p>– Oh az árulásnak nem csak egyféle neme van. Nem csak azt
nevezzük árulásnak, ha valaki följelent bennünket a rendőrségnek.
Hanem azt is, ha valaki megcsal.</p>
<p>– Teringettét ez már sok! Én csallak meg benneteket, a ki kész
pénzt adtam a rakétáitokért?</p>
<p>Az ember egy krajczárt fogott a fogai közé s azt összeharapva
mondá: (Úgy szokott mindig beszélni, hogy a fogait szét nem
vette.)</p>
<p>– Pénzt adtál igen is azért, hogy azt a leányt elcsábítsd! Jól
tudok mindent! Ő szerelmes beléd s ezért megvet engem. Szemembe
mondta. Gyűlöl engem, mert téged szeret. Igy nem alkudtunk testvér!
Ez a XVIII-ik századbeli fogalom, hogy egy férfi nem tartozik
hűséggel «egy» nőnek: hanem ő neki hűséggel tartozik «kettő is»;
meg valamennyi. A szerződés csak két oldalu lehet. Vagy cosmista
légy, vagy filister. Ha cosmista vagy, ne foglald le egymagadnak
azt a leányt, a ki nekem is jó lenne; ha pedig filister vagy, eredj
haza a feleségedhez s maradj ott mellette szépen. Te Ágnest egészen
rabnőddé akarod tenni.</p>
<p>– Ez ellen tiltakozom. <span class="pagenum"><a name="Page_230"
id="Page_230">-230-</a></span></p>
<p>– Nekem bizonyítékom van rá. Az a pupos lélek-kalmár nem
megalkudott már veled? Csak nem akarod tán letagadni? Hisz azon a
kétezer forintos váltón az én nevem is rajta van.</p>
<p>– De az enyim nincs.</p>
<p>– Még nincs. De a mint rajta lesz, az olyan csalhatatlan
bizonyíték lesz ellened, mintha egy egész népgyülés hallotta volna,
hogy mit alkudtál ki érte. Ezt pedig én rögtön meg fogom tudni.
Mert az a sor, hogy «kinek a rendeletére» betöltetlen maradt. Én
nem tettem meg Haggeusnak, hogy «saját rendeletemre» töltsem ki a
váltót. Akarom tudni, hogy ki lesz forgató? Tehát a mely este te
aláirod a váltót, én másnap reggel már tudni fogom azt. S ha az
álnevedet irtad oda, akkor már a következő napon valamennyi
Volksblatt tele lesz azzal a hirrel, hogy X. képviselő egy idegen
ember nevét irta egy váltó alá! Ha pedig a saját igazi nevedet irod
oda, akkor egyenesen annak az öreg úrnak irok, a kit ide kisértél s
a ki neked apósod, s felfedezem előtte, hogy elöszőr is megszegted
a szavadat, hogy több váltót nem irsz alá, másodszor, tönkre teszed
a családodat, a midőn könnyelműen pazarolva dobálod ki a pénzt, a
mi nem is a tied, és harmadszor, megcsalod a feleségedet és én
annak is fogok írni. Így öllek én meg; nem gyilokkal. Ismerem jól a
viszonyaidat. Mind a két esetben rád van csapva a koporsófödél.</p>
<p>Rabiatus ember ez. Ezt jó lesz nekem lánczra kötni.</p>
<p>Mert abban az egyben nagyon csalódott a tisztelt testvér, hogy
engem fenyegetésekkel el lehet riasztani. Ellenkezőleg: az engem
csalogat. Ha azt mondják: «veszedelem van!» – akkor menjünk oda! ha
pedig azt mondják, hogy «nagy a veszedelem!» – akkor épen
siessünk.</p>
<p>– Egészen félreérted a dolgot, édes testvérem, – mondám én
nyugodtan ezekre. Rólam tégy fel bárminő kutyaságot; de az előtt a
leány előtt térdet, fejet kell hajtanod. Az egy nagy jellem: az egy
Sasulics Véra!</p>
<p>– Hagyd el. Tudom én azt. De azért lehet valaki nagy
<span class="pagenum"><a name="Page_231" id=
"Page_231">-231-</a></span> jellem, és a mellett a bibliai Rahab:
az első cosmista nő.</p>
<p>– Csak azért mondom, hogy még ha én nekem volnának is önző
czéljaim, azok az ő aczél jellemén mind megtörnének. Ha én
segédkezet akarok nyújtani Haggeusnak, aláirva a váltóját, már akár
a saját nevemmel, akár a máséval, ez nem történik egyéb czélból,
mint hogy ő elkészíthesse a mintáját a pyranastatornak az irredenta
számára. Ez magas czél, azt el kell ismerned.</p>
<p>– No jól van. Szavadnál foglak. Tehát hozzánk tartozol és hivünk
akarsz maradni. Hanem ezt be kell bizonyítani, próbák által. Mert
nekünk a szövetségeseink nem hisznek. Azt mondják, hogy a magyarnak
nincs elég elhatározottsága. Ez nem tud úgy tenni, mint az olasz,
meg az orosz, hogy ott robbanthatja el a pokolgépet, a hol legtöbb
ember csődül össze: a mi barátaink mind olyan helyekre rakják el a
petárdáikat, a hol senkiben nem tesznek kárt. Poéta népek vagytok.
Hanem ezúttal nagy csatányra van szükség. Jól van. Azt már látom,
hogy nincs olyan rhinoceros szivű ember sehol a hazában, a ki a
Sándor-utczai barakkot, mikor tele van, a levegőbe röpítse.
Szelidebb módszert ajánlok. – Most már csak egy akkora kis
pokolgépről van szó, a mekkora egy képviselő padfiókjában elfér.
Ennek a felrobbantása pedig egy sajátszerű készülék által hajtatik
végre. Bizonyosan hallottad hirét Thomas pokolgépének, a minek egy
tengerre szálló hajót kellett volna elsülyeszteni. Az én
találmányom is ilyen forma. De inkább hasonlít az artilleristák
tempirozó eszközéhez, a mivel a bombákat szerelik fel. Ez olyan,
mint egy zsebóra. Fel lehet húzni és arra a perczre igazítani a
mutatóját, a melyben akarjuk, hogy elrobbanjon. Mikor a fogaskerék
ahhoz a perczhez elér, akkor egy kiugrott szeg keresztül töri a
gyútükröt s attól felrobban az egész tűzakna. Te ezt hát
igazíthatod egy olyan időpontra, a mikor már a képviselőház üres. A
robbanás nem fog emberéletbe kerülni, a falakat sem dönti szét,
csak legfeljebb <span class="pagenum"><a name="Page_232" id=
"Page_232">-232-</a></span> azt az egész padosztályt zúzza
forgácsokra, a hol az archimamelukok szoktak ülni. S ez tüntetésnek
elég nagyszerű lesz. Mi bebizonyítottuk a cosmista nagy szövetség
előtt, hogy méltó testvérek vagyunk, s befolyásunk potentiára
emelkedik. Kezedet rá.</p>
<p>– Itt a kezem.</p>
<p>– No már most hát egy ideig megszünnek a leány találkái veled. A
míg én a pokolgéppel elkészülök. Ha az meglesz: a szokásos levélke
reggel tudatni fogja veled egy historiai név által, hogy estefelé a
kitüzött órában rád vár ő. A helyet, a hol találkozni szoktatok,
még előttem is titokban tartja. Nagyon helyesen. Nekünk csak az
első és az utolsó lépésről kell számot adnunk egymásnak; a
közbeesőkről nem is szabad. Tehát akkor majd elveszed tőle azt a
kis játékszert. Sajnálom, hogy csak játékszer. Gyermeknek való
tréfa. Egy más alkalommal pedig majd a tempirozó gépet, nevezzük
azt «tűzórának», fogja átadni neked, a mihez előbb az alkatrészeket
kell több különböző helyről összevásárolnom.</p>
<p>– Mindannyiszor ott leszek.</p>
<p>Az ember rám nézett félig lehunyt szempillái alól.</p>
<p>– Hanem aztán ráemlékezzél, hogy ez nem gavallértréfa! És ha
megtalálsz csalni, ha elárulsz, ha bolonddá teszesz, akkor aztán
csak fuss ebből a városból és addig meg ne állj, a míg otthon a
faludban a kályha mögött nem érzed magadat; mert a kéz, a mit most
megszorítottál, gyors és messze elér!</p>
<p>– Meg vagyok felőle győződve.</p>
<p>– Most végül még egyet. A váltót és az aláirást illetőleg. Hogy
a felvett neved irjad reá, az ellen in thesi semmi kifogásom. Csak
a konkret alkalmazásra nézve van különböztetésem. Hamisítani
«nekünk» igen is szabad, sőt erény: ha egy koronát kell valakinek a
fejéről leejtenünk; de hamisítani azért, hogy egy leánynak a
fejéről a pártát leejtsük: halálbűn. Ezt tartsd eszedben.</p>
<p>Ezzel tovább vitte a málháját. <span class="pagenum"><a name=
"Page_233" id="Page_233">-233-</a></span></p>
<p>– «Ejnye de soká alkudtál azzal a hordárral ottan!» jegyzé meg
az apósom, mikor visszakerültem hozzá.</p>
<p>– Negyven krajczárt kért a ficzkó a málha feladásáért; én pedig
bebizonyítottam neki a taksából, hogy két és fél kilóért nem jár
neki több huszonöt karajczárnál. Itt van a visszajáró pénz.</p>
<p>Az édes jó öregem megölelt, megcsókolt: «de már látom, hogy jó
gazda lesz belőled!» s jutalmul nálam hagyta a visszajáró három
krajczárt.</p>
<p>És már most tegyünk ide megint három pontot: mintha egy tékozló
fiunak szerencsepénzül nyert három krajczárja volna.</p>
<p class="center">* * *</p>
<p>Physicus diák korom óta, mikor először udvaroltam egy szép szőke
kis leánynak, a Tapolczán keresztül, s túlboldog voltam, ha a vizen
áthajított virágomat a keblére tűzte, ilyen naiv kedély-hangulatban
nem voltam, mint most. Mintha most kezdeném tanulni valami
tánczmestertől, hogy hogyan kell egy szép hölgy elébe járulni, hogy
nincsen-e még az első franczia négyesre foglalkozva? Azok a
lánczhidi esték, holdvilággal és anélkül, csak akkor tüntek fel
előttem egész ingerlő bűbájokban, mikor már elmúltak. Egészen
megszoktam már, hogy a mint az utczai lámpákat gyujtogatják,
szaladjak le a klubból, s aztán sietve a lánczhidra. A melyikünk
elébb odajön, megvárja a másikat az első oszlopnál. Még azután is,
mikor már tudtam, hogy senki se vár rám, nem volt nyugtom: a
szokott órában végig kellett mennem a lánczhidon, s aztán abban a
kis ismerős zugban megállanom és nézegetnem a tolakodó habok közé,
s aztán megint tovább sétálnom. Ez igen kellemes mulatság. Senki
sem jön szemközt: nem kérdezi, hogy vagy? hová mégy? mért van olyan
rossz kedved? meddig tart még az országgyülés? van szerencsém! jó
éjszakát! – Csak egyszer hágott a sarkamra kőnyomatú ujságiró, azt
kérdezve, hogy mit <span class="pagenum"><a name="Page_234" id=
"Page_234">-234-</a></span> nézek olyan nagyon arra a Margit-sziget
felé? Azt mondtam neki, hogy az a Margit híd Pest felőli oszlopa
szemlátomást sülyed lefelé. – Másnap benne volt minden ujságban. Az
épitészt majd a guta ütötte meg ijedtében.</p>
<p>Szegény kis leány! Mennyire hozzá szoktam, hogy bánatos arczát
lássam minden nap. Most vettem csak észre, hogy egészen úgy
tekintettem már, mintha hozzám tartoznék.</p>
<p>Aztán pedig csak rajtam áll, hogy újra meglássam. Tudom, hogy
merre nyilik a Suttogó-utczának a szája! Zsebemben van a titkos
bejárásnak a kulcsa. S az már tudtomra volt adva, hogy Haggeus úr
második elmenetelétől reggelig akármi történhetik a háznál.</p>
<p>Hanem az akadályok csak úgy tornyosodtak egymás elé, a mik
visszatartóztatnak.</p>
<p>Ha odamegyek, legelőször is játszom egy leánynak az ártatlan
szivével. Ez magában is elég volna lelki furdalásra. Azonkívül
játszom pedig az életemmel, a vagyonommal és becsületemmel. Az is
meglehet, hogy a vetélytárs orozva agyonlő, a részeg apa a levegőbe
röpít a gyárával együtt, de az meg egészen valószinű, hogy a
családomnál denunciálnak; elvesztek asszonyt, gyermeket, még az
apósomat is, s azzal benne vagyok a bukásban; ha pedig még azt is
megteszem, hogy két szép szem ragyogásáért aláirjam azt a váltót a
fölvett névvel: akkor aztán retteghetek minden napfelkeltétől, a mi
megtalálja világítani ezt a titkot, a mi ha kipattan, egyenesen
lőhetem főbe magamat.</p>
<p>És még sem tudtam ezt a fejemből kiverni.</p>
<p>Istenkisértés ebben minden lépés, a mit teszek, s mégis minden
gondolatom oda visz hozzá. Tudom, hogy bolond vagyok: nagyobb
bolond, mint azok mind, a kik a Lipótmezőn kényszerzubbonyt
viselnek, s nem akarok eszemre térni.</p>
<p>Mentül több nap mulik el, hogy őt nem látom, annál
elviselhetlenebb lesz bennem a dæmon, a ki arra ösztönöz,
<span class="pagenum"><a name="Page_235" id=
"Page_235">-235-</a></span> hogy keressem föl őt magam. Olyan az,
mint mikor az ember a toronyból alánéz, aztán valami úgy
csalogatja, hogy ugorjék le.</p>
<p>Egy reggel aztán megint ott találom az asztalomon az ismeretes
kézvonásokkal czimzett levelet, a mit Kozák szokott hozzám
küldözni. Ezuttal a nevem és hivatalom így hangzott benne: «Petőfi
őrültje.»</p>
<p>Ahán! Tudom én azt könyv nélkül.</p>
<div class="poem">
<div class="stanza"><span class="i0">«Beások a föld
közepéig.<br /></span> <span class="i0">Lőport viszek
le,<br /></span> <span class="i0">És a világot a levegőbe
röpítem.<br /></span> <span class="i0">Hahaha!»<br /></span></div>
</div>
<p>Tehát ma este ismét találkozni fogok Ágnessel.</p>
<p>Egész nap valami lázforma volt rajtam. Semmi hasznomat sem
lehetett venni. Alkalmatlan volt nekem minden ember, a ki
megszólított: mind azt kérdezte, hogy mi bajom van? Utoljára azt
hitettem el velük, hogy nagy szónoklatra készülök a székely kis
pálinkafőző üstök tárgyában, akkor aztán békét hagytak, alig
vártam, hogy vége legyen a napnak. Azt sem tudtam, hogy ebédeltem-e
valahol?</p>
<p>Nem volt nyugtom az estét bevárni. Valami úgy hajtott a
Dunaparton felfelé: észre sem vettem, mikor már a Margithidon túl
voltam. Itt már megszünik az ismerős világ és a kövezet. Kezdődnek
a puszta telkek, a mik közül az járt legjobban, a melyiket
tüzifaraktárnak használnak.</p>
<p>Egyszer csak egy ilyen jövő századbeli utcza szegleténél
szemközt jő rám Ágnes.</p>
<p>Milyen önkénytelen öröm lobbant fel a szegény gyermeknek az
arczán a véletlen találkozásnál.</p>
<p>– Hol jár ön itt? kérdezém tőle.</p>
<p>– Hát ez az én szokott sétám, mikor önnel kell találkoznom, a
míg a lámpagyújtás ideje eljön.</p>
<p>– Én azt sejtettem. Valami úgy hítt errefelé. Akkor <span class=
"pagenum"><a name="Page_236" id="Page_236">-236-</a></span> talán
ne is mennék a lánczhidra: itt még jobban beszélgethetünk; senki
sem ügyel ránk. Fogózzék a karomba.</p>
<p>Oda öltötte a kezét engedelmesen, a kosárkáját a másik karjára
akasztva.</p>
<p>– No, nincs már a kosárban semmi? kérdezém. Nem küldtek öntől
nekem valamit? Talán azt is a Dunába dobta már?</p>
<p>– Nem biz én. Otthon hagytam.</p>
<p>– Tán csak nem tette azt is a vánkosa alá?</p>
<p>– De igen, odarejtettem.</p>
<p>– De hát miért?</p>
<p>– Nem mertem vele kijönni az utczára. Féltem, hogy nálam
találják, s kérdőre vonnak, hogy mi az? És én tudom, hogy mi
az?</p>
<p>– De azért nem kellett volna önnek a vánkosa alá tenni. Tehette
volna az iróasztala fiókjába. Ott is elfér.</p>
<p>Figyeltem az arczára, ha nem pirul-e el, mikor az iróasztala
fiókjáról beszélek? semmi változás sem látszott a vonásain.</p>
<p>Bizonyosat akartam tudni.</p>
<p>– Mondja csak kedves Ágnes: megvan önnél már az én
arczképem?</p>
<p>E kérdésre ijedten tekinte rám s a kezét kihuzta a karom
alól.</p>
<p>– Ön már megtudta? hebegé elsápadva s a falnak húzódott.</p>
<p>– De hát, hogy jutott ön hozzá? kérdezém tőle; meg akartam
tudni, hogy az apja hozta-e neki haza?</p>
<p>– Megláttam egy fényképkirakatban és megvettem. Haragszik ön
érte?</p>
<p>– Mit gondol? Ha tudtam volna, hogy elfogadja én magam adtam
volna azt kegyednek. De hol akadt rá?</p>
<p>– A Kerepesi úton van egy fényképész.</p>
<p>– A Kerepesi úton? Ott én soha se vetettem le magamat.</p>
<p>– Pedig ott volt. Sokszor láttam, mikor azon jártam a varróba:
már több esztendeje. <span class="pagenum"><a name="Page_237" id=
"Page_237">-237-</a></span></p>
<p>– Lehetetlen az. Csak az idén vetettem le magamat, a társaság
kedvéért.</p>
<p>– Biz az pedig ott volt: ott szereztem meg. Igazán nem szid meg
érte? Nem szemtelenség tőlem? Megengedi, hogy megtartsam? Itt van
nálam. Épen most vettem a számára egy álló rámát, hogy oda
állíthassam az asztalomra. De nem fog ön érte neheztelni rám?</p>
<p>– De ugyan mutassa már.</p>
<p>Erre bájoló szemérmetességgel vette elő kötőkosárkájából az
összecsukható étuit, a miben a kérdéses arczképem volt, s odaadta
azt a kezembe.</p>
<p>Csakhogy ez nem az a fényképem volt, a mit az iróasztala
fiókjában találtam meg – véletlenül, hanem egy egészen más. A miről
én már régen megfeledkeztem.</p>
<p>Valamikor, több év előtt, füredi fürdő évad alatt, az ottani
fényképész örökítette meg földi alakom képmását – körülvéve a
feleségem és három kis porontyom által. A legkisebbik az anyja
ölében egy kis lovon ülő huszárbubát tart a kezében s azt felém
nyújtja, a legnagyobbik meg a térdemet öleli át, a nő arczáról
sugárzik a boldogság. Az a fényképész bizonyosan Pestre költözött
át s így találta meg nála Ágnes ezt az arczképemet.</p>
<p>A hires Fire Queen extinctor nem olyan alkalmas egy nagy tüzet
egyszerre kioltani, mint a hogy az ilyen képpel ki lehet oltani egy
vésztüzet a szivben.</p>
<p>– S ön ezt az arczképemet akarja az asztalán tartogatni?</p>
<p>– Ha ön nem tiltja meg…</p>
<p>Oly igazi, oly mesterkéletlen ártatlanság volt e szavakban, hogy
nem birtam magamnak parancsolni többé. A köny a szemembe
szökött.</p>
<p>Ő észrevette azt, s mielőtt megelőzhettem volna, megcsókolta a
kezemet. Én akartam azt vele tenni épen.</p>
<p>Akkor aztán odaszorítottam a keblemhez, s megcsókoltam a
homlokát. – Eredj haza, szegény kis lány, s iparkodjál elfelejteni!
<span class="pagenum"><a name="Page_238" id=
"Page_238">-238-</a></span></p>
<p>Most már csakugyan azt hittem, hogy úgy válunk el, hogy nem
átkozzuk meg egymást. – Megvallom, hogy még eddig, a hány nőnek
szerencsétlensége volt velem megismerkedni, az mind többé-kevésbé
megátkozott. Tudom jól: mert megfogott valamennyi átka.</p>
<p>Ez az egy hadd gondoljon felőlem jót. – Ne találkozzunk
többet.</p>
<p>Én is haza siettem. Reggel óta nem voltam otthon.</p>
<p>Az asztalomon egy levelet találtam, a minek a czimzése hirdette
már, hogy ki irja? «fiui szeretettel».</p>
<p>A legnagyobbik fiam irt: az, a melyik a térdemet öleli át ott
azon a képen. Sokat javult az irása, a mióta nem láttam. Már nem
lineázott sorok közé irt.</p>
<p>Azt irja, hogy hála Istennek, ők odahaza mindnyájan
egészségesek, a kis Miczu sokat mászkál a fára: kivánnak nekem is
hasonlót. A faluban kiütött a fekete himlő: azért a mama
elhatározta, hogy a mint meleg idő lesz, rögtön felpakolja a
gyerekeket s elmegy velük Balaton-Füredre. Tanulni fogunk uszni.
Minthogy pedig már tegnap óta nyár van, még tegnapelőtt tél volt,
azért a mama elhatározta, hogy holnap mingyárt útra kelnek. Kéreti
a mama a papát, hogy ha várna rájuk reggel fél hatkor a pesti
indóháznál: mert a mama nem akar időzni, hanem egyenesen át akar
menni a budai indóházhoz, onnan a vonat hét órakor indul Füred
felé. Csókolják mind valamennyien. De még azután külön-külön is
csókoltak. A középső is irt bátyja levelébe: arról tudósított, hogy
ő náluk is van iskolai takarékpénztár s abba ő minden pénzét
berakja. (Ejnye de az apjára ütött!) Aztán, a legkisebbiknek is, (a
melyik a képen a babát tartja) volt ott egy pár padlásra lépegető
verébfejű sora, a miben az állt, hogy «még nem érik a szeder»,
hanem azért mindennap felmászok a fára; vigyázok én is, hogy le ne
essem: vigyázzon papa is.»</p>
<p>Úgy látom, hogy «Pál fordulása» lesz ebből.</p>
<p>Meghagytam az inasomnak, hogy reggel már négy órakor feköltsön s
bérkocsit rendeljen a vasúthoz. <span class="pagenum"><a name=
"Page_239" id="Page_239">-239-</a></span></p>
<p>Olyan korán érkeztem oda, hogy még a lámpások is mind égtek a
pálya mentében. Nem volt kedvem a kantinba beülni, elindultam a
szép hajnali időben sétálni a pályatöltésen végig. A reggeli köd
burkolta be még az egész várost. Egy felhő, a mi csupa emberi
rosszaságból van összelehellve. Mielőtt a pompás városligeti
villákhoz érnénk, meg az állatkert bagolyvárához, elébb egy rongyos
háztömkeleget kell meghaladnunk, a mi az osztrák államvasut, s az
összekötő pálya Csimborassó-magas töltései által szegletbe
szorítva, apródonkint elpusztulásra van kárhoztatva. A mi ledül,
azt fel nem emelik többet. Egy-egy szemérmetes ákáczfapagony
eltakar belőle egy részletet. Csak igen jártas szem találja meg e
tohuvabohu között azt a fehér füstöt eregető vas kéményt, mely a
Suttogó-utczából pipázik fölfelé. – A Kozák már ébren van, s főzi a
légtűzpokolgéphez való olthatatlan tüzet. Hát az a szegény leány
mit álmodik ott, a pokolgéppel a vánkosa alatt; – az
arczképcsoporttal a feje felett? Milyen nagy volna az öröme, ha itt
lehetne és láthatná, mikor azok megérkeznek, a kik ott a képen
vannak. A derék, kedves asszony azóta egy kissé meghúzódott, a fiuk
pedig megnőttek; hanem azért egyszerre mind a nyakamban fognak
lenni: azt sem tudom, melyiket öleljem meg elébb?</p>
<p>A villanycsengetyű jelezte, hogy a vonat Kőbányára megérkezett.
Visszafordultam, egy «jó reggelt» kivánva az alvónak. Álmában talán
meghallotta.</p>
<p>A mint a vonat berobogott az indóházba, a hány fej, mind az
ablakon volt már kidugva, s khorusban zengett mikor engem
meglátott.</p>
<p>Percz múlva általános ölelkezés és csókolózás.</p>
<p>Véghetetlen volt az öröm. Fél év óta nem láttam őket. (Persze:
az ország gondjai!) A fiuk milyen nagyot nőttek! A kedves jó
asszony is igen jó szinben van most: használt a falusi lég.</p>
<p>– Nem fájdúlt meg a fejed az uton? <span class=
"pagenum"><a name="Page_240" id="Page_240">-240-</a></span></p>
<p>– Fájt, de most egyszerre elmult.</p>
<p>Tudom én: csak a kezemet kell rátennem, már nem fáj; de hát
mikor ezt a kezemet lekötve tartja az országos kötelesség!</p>
<p>A táskákat leszedték, egy hordár hátára rakták. Azt, a miben az
ékszerek voltak, az asszony nem adta ki a kezéből, ahhoz meg, a
miben a nélkülözhetetlen úti elemózsia állt, a legnagyobbik fiu
ragaszkodott; a fehér egerek kaliczkáját meg a legkisebbik nem
engedte senkinek; a középső tudományos férfiú volt, neki egy
könyves táska az elválhatlan útitársa; a szobaleánynak jutottak a
kalapdobozok.</p>
<p>– Hát a nehéz málha hol van? Kell társzekér?</p>
<p>Nagyon megnyugtató volt a válasz. Azt előre küldték a
tehervonattal, az az összekötő vonaton egyenesen megy Füredre: nem
kell vele útközben vesződnünk. Csak egy nagy bőrönd van, az felfér
a kocsis ülésbe.</p>
<p>Aztán felpakoltunk «egy» bérkocsira. Én kettőt akartam fogadni,
mert sokan vagyunk; de senki sem akart a másik kocsira ülni, mind
velem akart jönni. Hát valahogy csak összeszorultunk. Minden
embernek jutott egy tartani való táska, meg egy doboz. A fiakker
maga a nagy bőröndön lovagolt, onnan hajtotta a lovakat.</p>
<p>Szerencsésen átjutottunk a budai pályafőhöz; ott a hiveket
leültettem a reggelihez, aztán megvettem az utijegyeket, feladtam a
bőröndöt, megvásároltam a trafikban, a mi csak okos és bolond ujság
volt kapható, s úgy tértem vissza hozzájok.</p>
<p>Még eddig egyebet nem beszélhettünk egymással, mint «hol a kis
táska? hát a czekker? itt-e a nagy doboz? kinél vannak a plaidek?
melyiteké ez a sipka? hol szaladgál az a gyerek? El ne tévedj, mert
itt maradsz! Ki nem reggelizett még? Hol a Lizi? Miért nem issza
meg a kávéját? Ön az én hordárom? Nem az? No hát küldje Nro 7-et!
Pinczér! Fizetek! Mindjárt csengetnek! Mi kell még fiakkernek?
Hidpénz, meg alagutpénz? Váltson frissen! <span class=
"pagenum"><a name="Page_241" id="Page_241">-241-</a></span> Ne
pakold fel azt a táskát, az azé az úré! Itt ne hagyjátok az
esernyőt! Én fogom azt a gyereket, te meg a másikat; el ne
tapossanak valamelyiteket. Elsőt csengetnek… Csak utánam Isten
nevében! Héj kalauz! Melyik waggon megy Siófoknak? Nem dohányzók
számára. No csak fel egymás után! Minden itt van? – Tessék a
borravaló. Tele a coupée! Nincs több hely!» Csak azután, mikor a
második csengetésre becsukják ránk a kocsiajtót s látják, hogy én
is ott maradok, kezdődik rá a concert: «nini, hát a papa is velünk
jön? elkisérsz bennünket», s kezdődik a nyakamba borulás, lábamra
taposás. Ezt a nagyszerű áldozatot nem várták tőlem. «Siófokig jön
velünk a papa?» – «De Füredig is elkisérlek.» – Akkor meg már azt
kérdezik, hogy «ott is maradsz velünk?» Az asszony aztán lecsitítja
őket, hogy most még nem maradhat ott az apa: elég, ha odáig eljön
velünk. Minden nap dolga van az országházban. Hanem egy üdvteljes
megnyugvó tekintet mutatja, hogy mennyire boldoggá van téve ez
által a csekély töredéke által is a családapai kötelességnek.</p>
<p>Mikor aztán megindul a vonat, elhelyezkedünk egymással szemben;
a kedves jó asszony hozzá fog az otthoni állapotok
megismertetéséhez, s Budától Siófokig oly világos exposéját nyújtja
közgazdasági állapotunknak, hogy annál tisztábbat én még a
finánczminisztertől sem hallottam.</p>
<p>A vetéseink pompásan állnak, a tavasziak szépen keltek, a szőlő
nem fagyott el, birkák, marhák jól teleltek; a tavalyi és a
harmadévi bort már jó áron kérik, de jó lesz még tartani, mert
följebb is megy; ellenben a gyapjura már van alku egy pesti
kereskedővel, a tavalyinál tíz forinttal magasabb áron: itt a
szerződés, csak nekem kell aláirnom. Az átvételkor fizet a vevő
négy ezer forintot azonnal. A sertéseket is kérte már a nagyváradi
kereskedő, öt forinttal magasabban, mint az őszszel; ha
elfogadhatónak tartom, csak irnom kell neki. Az idén, ha az Isten
valami bajt nem hoz ránk, az elmult mostoha <span class=
"pagenum"><a name="Page_242" id="Page_242">-242-</a></span> évek
terheit nagyban leróhatjuk. Olcsó pénzt kinálnak, kedvező
törlesztési feltételekre. A catasternél a földeinket nagyon
megrótták; de az asszony kidisputálta az igazságot; hasonlóul a
jogtalanul öregbített adót is lejárta egy harmadrészszel. A
szőlőmunkát kiadta általányba: így kevesebbe jön, mint a szakmányba
dolgoztatás. A rétségen vizárkot huzatott s ezzel helyrehozta a
kaszálókat, a roskadozó malmot helyrehozatta s ez által megint
molnárt kapott bele, a ki rendes bért fizet. Az üvegházzal
felhagyott, s az által a drága műkertész fölöslegessé lett. A tejet
nem adja a bálisnak, a ki csak sajttal fizet, hanem beküldi a
városba. A négyes fogatot leszállította kettőre. Summa summarum:
annyi fölösleg maradt, hogy a fürdőre is kitelik a költség. Sőt még
arra is marad, hogy a gyermekek számára nevelőt lehetett fogadni.
Eddig a közös iskolába jártak; de ott mindig van valami ragályos
betegség: most is az elől menekülnek. Jobb volna, ha az őszre
valami tisztességes fiatal embert lehetne szerezni a házhoz, a ki a
nagyobb fiut magasabb tudományokra, a kisebbeket pedig elemi
dolgokra oktassa. Négy-ötszáz forintot rászánhatnánk.</p>
<p>Erre én aztán azt feleltem neki, hogy tudok én egy erre
alkalmatos egyéniséget, a ki a jövő őszre beállhat ebbe a
hivatalba. Nem igen fiatal ember már; nem is valami világ lámpása;
de a gyermekeket szeretni fogja, s aztán nem annyira a fizetésre,
mint a jó bánásmódra fog nézni.</p>
<p>– Nem bánom, csak jó magaviseletű ember legyen.</p>
<p>– Biz az, a mi a magaviseletet illeti, sok elnézni valót vesz
igénybe: az erkölcseiben, ha nem is javithatlan, de nem egészen
primæ classis.</p>
<p>– No, akkor én be nem eresztem a házamba!</p>
<p>– Dehogy nem ereszted, drága kincsem, de még olyan szivesen
találod őt fogadni, hogy magamat is féltékenynyé tennél erre a
korhely ficzkóra, ha az történetesen nem az édes apámnak az
egyetlen fia volna.</p>
<p>Az asszony ráütött a keze után nyuló kezemre s azt <span class=
"pagenum"><a name="Page_243" id="Page_243">-243-</a></span> mondá:
«te bohó vagy!» hanem aztán ott tartotta a kezemet magánál s az a
távolba néző csendes boldog tekintet mutatá, hogy ez rá nézve már
nem is meglepetés; bizonyosan beszélt erről neki az atyja, hogy én
őszre itthagyom a képviselőséget s haza megyek – a magam képét
viselni, de addig nem tudta elhinni, a míg tőlem nem hallotta.
Nekem mindent elhisz. Ha azt mondanám neki, hogy a mióta nem
látott, nem ittam bort és nem szivaroztam, azt is elhinné.</p>
<p>Még az idő is kedvezett; nyárnak is beillő tavaszi napunk
volt.</p>
<p>A gyermekek, mikor a waggonablakból meglátták a Balatont,
ujjongtak örömükben. Gyönyörű látvány is az: az a magyar tenger, a
hogy a szittya büszkeség nevezi. A csillámló tó felszine mintha
ezüst volna a fodrozott haboktól, a tulsó part hegyei alatt meg oly
csendes a víz, mint egy tükör, az egész szakadatlan egy kert
apróbb-nagyobb kolnáival, kastélyaival, tornyaival a vizből
felforgatva néz fel reánk. Karcsu halászgémek ácsorognak a
viz-sekélyben, lomhán felreppenve, ha a prüszkölő vascsoda közelít;
a pásztorok gulyáikat itatják, usztatóig behajtva, s halászok
huzzák a pirittyét, követve a nehéz csolnaktól; a gyermekek a
hátamra mászva kiabálnak: «ahol van Balatonfüred!» – Van velük
dolgom a gőzhajón, hogy együtt tartsam őket, a míg a hajó Fürednél
kiköt.</p>
<p>Ilyenkor legszebb Füred; csakhogy ezt kevés ember tudja. A
rózsaerdők teljes nyilásban: valóságos Kazanlik. Ember még kevés
van a sétányon; de annál több a fülemüle.</p>
<p>A drága jó asszony azonnal hozzá fogott ahhoz a dologhoz, a
miért örök hálára érzem magamat iránta lekötelezve, hogy nem osztja
meg velem: a kipakoláshoz; ilyenkor gyerek és férj csak utban van.
Tőlem nem kivánnak egyebet, mint hogy vigyem el a gyermekeket
magammal sétálni: azután meg fürdeni. <span class=
"pagenum"><a name="Page_244" id="Page_244">-244-</a></span></p>
<p>Hej, milyen örömük van Sisera hadjainak, mikor kiszabadulnak az
«apjuk felügyelete» alatt! Látszik, hogy az anyjuk milyen erős
kordában tartotta őket! Mikor rám vannak bizva, akkor minden
szabad. Azért örülnek mikor a házhoz kerülök. A legnagyobbik, az
egy szilaj ficzkó, izmos és nagy tornász; már kétszer volt
kificzamodva a keze, s a homlokán visel egy sebhelyet. Szakasztott
képmásom. Ugy szereti a könyvet, mint a kecske a kést. Csak az
utolsó órában olvassa el a leczkéjét; hanem azért felel vakmerően:
már, hogy azt feleli-e, a mi a könyvben van? az más kérdés. Ezt
tőlem örökölte. A középső azonban szakasztott az anyja. Ez igen
szorgalmas és pakátus férfiu. A hol egy könyvet megkaphat, azt
eszi. A zsebe mindig tele van száraz kalácsdarabbal, a miket
félretett netalán bekövetkezhető inséges időkre. Olyan számolási
talentum, hogy nekem az asztalnál azt is ki tudta vetni, hogy ha
egy régi meszely bornak az ára 25 kr. volt: hát a ki ahoz volt
szokva, hogy egy «nagy messzely» bort igyék meg ebédnél, hány
deczilitert kell annak most meginni, hogy 37 és ½ krajczár ára
szomjat eloltson vele? Ezt én még praxisból sem tudom megtanulni
soha. A legkisebbik, az poéta lesz: csupa ábrándozás és érzelgés.
Minden ok nélkül sir és engemet különösen szeret. Kisebb korában
mindig az én ágyamban hált s nem engedte magát mástól
felöltöztetni, mint tőlem. Most is mindjárt ott van a térdemen, ha
valahová leülök. Aztán nagy szemfüles; mindent meglát a mit más
észre sem vesz. Mikor a fényképész palotája előtt elmentünk a
parkban, egyszer csak odavontat magával a nagy kirakathoz,
messziről megismerte azt a nagy arczképcsoportozatot, a melyben
együtt vagyunk lefényképezve. Meg kellett neki igérnem, hogy az
idén megint levetetjük magunkat egy társaságban. Aztán elvittem
őket fürödni. A legnagyobb surculus, úgy uszik mint a vidra, alig
lehet kicsalogatni a vizből, pedig a középső fiú krajczárra
kiszámítja neki, hogy hány perczig jó lenni hány fokú vizben,
arravaló-nézve, hogy <span class="pagenum"><a name="Page_245" id=
"Page_245">-245-</a></span> hány fokú fölösleges melegség
absorbeáltassék a testben? a mi által ez edződik; ha több vész el,
az már ernyesztő hatással bir. A legkisebb azonban, a kit magam
vittem bele a vízbe, le nem rázható a nyakamból, folyvást azt
kiabálja: «jaj papa, jaj édes kedves jó papa, gyerünk ki innen a
vízből, én mindjárt meghalok». Már ilyen kicsiny korában irtózik a
poéta a viztől. Fürdés után aztán egyet sétáltunk a parkban,
kerestünk sima kavicsokat, leültünk vele a porba s én tanítottam a
kis Miczut a kavicsokkal «kapókövet játszani.»</p>
<p>A pakolástól aztán szegény jó anyjuk obligát fejfájást kap, s az
eltart neki egész éjjel: a migrainegyógyításhoz pedig én épen
annyit értek, mint az egész doctorum collegium. A legkisebb megint
hozzám kerül aludni s reggel nem akarja engedni, hogy fölkeljek.
Megint nekem kell őt felöltöztetnem. Az asszony kissé bágyadt
szinben van az éjjeli fejfájástól. Olyan rosszul esik őt ilyenkor
elhagynom. Azonban ő maga siettet. Elkészítette már számomra a
kávét. Már elsőt csengettek a hajón. A legkisebb ellenben le nem
akar szakadni a nyakamból, hogy még csak egy napig maradjak itt.
Nézzem, milyen rossz idő van! A Balaton háborog. Zivatar lesz. A
hajó elsülyed. Én odaveszek. Ezen aztán elkezd sirni. Utoljára azt
követeli, hogy vigyem hát magammal. Bizony kedvem volna hozzá! Az
okos asszony ketté vágja az alkut. «Hát aztán magaddal hordanád az
országházba!» Igazság! hiszen még nem vagyok instructor, még csak
honatya vagyok.</p>
<p>Másodikat is csöngetnek. Édes fiam mennem kell. Mind
valamennyien kikisérnek a gőzhajóhoz, oda is bejönnek velem. Az
ölelkezés, bucsuzás addig tart, míg a hajó is elindul, aztán
átkisérnek egész Siófokig. Csak egy szóval mondanám nekik, még
Budapestig is elkisérnének.</p>
<p>A siófoki időzés alatt egy jó gondolatom támadt: hát ha én most
innen azt táviratoznám az elnöknek, hogy «egészségi állapotom miatt
(t. i. mivelhogy nagyon jó egészségben érzem magamat) leteszem
mandátumomat, a képviselőház <span class="pagenum"><a name=
"Page_246" id="Page_246">-246-</a></span> ám lássa, hogyan él meg
aztán nálam nélkül!» Azzal vissza cum gentibus Balatonfüredre!</p>
<p>Kár, hogy én nálam a jó gondolatok mindig kivitetlenül
maradnak.</p>
<p>Este megint otthon «voltam» Budapesten.</p>
<p>Semmi levél sem várt rám, hála Istennek!</p>
<p>És azután elmult több nap minden rendkívüli följegyzésreméltó
eset nélkül. Az ismerős urhölgyekkel beszéltünk az ország borzasztó
nagy deficitjéről, a minek a miniszterek az okai; a klubban
beszéltünk az urhölgyek nagy luxusáról, a mi oka a deficitnek; az
országházban pedig a borzasztó nagy bukásokról, a mik a klubban
történtek: aufgelegt Ultimot elveszteni touslestroival, tizenkét
tarokkal harminczháromban, ötödik vétellel csupa borzasztó
dolgok.</p>
<p>Hanem engem nem háborgattak többé a nagy Cosmosnak semmiféle
atomjai. Azt hittem már, hogy elfelejtettek szépen.</p>
<p>Minden este elővettem a gyerekek levelét, s elolvastam a kis
Miczu tanácsát; «vigyázzon a papa is, hogy le ne essék».</p>
<p>Igazán mondom, nem is ilyen három gyerekes apának való az már,
efféle bolondos kalandokba ártani magát! Bizony benőhetett volna
már nekem is a fejem lágya!</p>
<p>Verjük ki a fejünkből az egészet!</p>
<p>Hanem tegyünk ide megint három pontot, mintha a kis Miczu
kapókövei volnának ott.</p>
<p class="center">* * *</p>
<p>Eszembe jutott e közben, hogy egyszer valamit igértem én annak a
leánynak, a minek a teljesülésére az talán még most is számit. Ha
már végképen lemondtam minden önzés sugallta gondolatról, akkor
egészen illő, hogy beváltsam a szavamat, nem várva érte viszonzást.
Van neki egy korhely szökött katona testvére; a kinek a
megszabadításával <span class="pagenum"><a name="Page_247" id=
"Page_247">-247-</a></span> biztattam őt egyszer, egy ünnepélyes
pillanatban, a mikor épen az urfinak a hátát döngette a Veres rózsa
korcsmáros.</p>
<p>Én ugyan in theoria, mikor az ilyen deperditus existentiákról
van szó, abban a philantropicus nézetben vagyok, hogy az ilyen
embereket legjobb volna lebunkózni. Nézetem mellett felhozhatom a
legrégibb criminalcodexet, a bibliát, a hol példák vannak rá, hogy
egész városok (Sodoma és Gomora) népsége lebunkóztatott, sőt egy
egész nemzetség, a Benjámin lebunkóztatása is legfelsőbb rendeletre
elhatároztatott, pedig azok mind nem szolgáltak annyira rá. Hanem
hát a leány ugylátszik, hogy mégis szereti a bátyját, daczára
annak, hogy az egy fertelmes állat; hát probáljunk rajta úgy
segíteni, hogy a ficzkót megszabadítsuk, a leányt pedig ő tőle
szabadítsuk meg.</p>
<p>Utána jártam a dolgának a hadparancsnokságnál, hol befolyásos
ismerőseim vannak: nem valami nagy dolog a katonakori vétsége, egy
pár tiz forintos mindössze a mit elsinkofált; aztán a kórházból
szökött meg. A többi akasztófát már a polgári életben érdemelte ki.
Lehet találnunk majd egy olyan samaritanus orvost, a ki
bizonyítványt ád neki, hogy azóta folyvást betegen feküdt, s aztán
a Superarbitrirungs commissió előtt majd kicsináljuk, hogy
reálinvalidnak nyilvánittassék. Akkor aztán majd adjunk neki jó
ajánlólevelet; (hiszen csak 20 forintot sikkasztott el), megtehetik
végrehajtónak Krassó megyébe; ott még sokra viheti.</p>
<p>Én már szépen kerékvágásba hoztam ezt az egész dolgot, s azt
hiszem, hogy nagy örömet csinálok vele a szegény leánynak, mikor
majd csak azzal a hirrel lepik meg, hogy a bátyja meg van mentve és
hivatalt kap. Ő pedig ki fogja találni azt, hogy kitől jött?</p>
<p>Hát egy reggel korán (nyolcz óra felé) még az ágyban aludtam,
mikor az öreg Ignácz bejön s azzal a szóval költ fel, hogy itt van
a 34-es hordár.</p>
<p>Nem emlékszem rá, hogy magamhoz rendeltem volna. <span class=
"pagenum"><a name="Page_248" id="Page_248">-248-</a></span></p>
<p>Az pedig egyenesen velem akar beszélni.</p>
<p>Hát akkor meglehet, hogy megsértettem valahol a tisztelt
gentlemant s most jön tőlem magyarázatot kérni. Legyen hát
szerencsém hozzá.</p>
<p>Mikor belépett a szobámba, akkor világosodott fel az elmém
egyszerre.</p>
<p>Elfeledtem a minap megnézni a számát, külömben tudtam volna,
hogy az a «34» annyit tesz, hogy «Kozák testvér»; ő volt az a «34»
hordár.</p>
<p>Ez a legalkalmatosabb álköntös. A hordár mindenüvé elmehet
gyanuköltés nélkül.</p>
<p>A mint magunkra maradtunk, megkináltam, hogy tessék leülni.</p>
<p>Meg is tette, és miután meggyőződött, hogy senki sincs kivülünk
a szobában, rá kezdé azzal a mély suttogásig lenyomott hangjával, a
miről úgy tetszik, mintha álmában hallaná az ember.</p>
<p>– Testvér! te reád ma egy nehéz küldetés vár.</p>
<p>– Állok elébe.</p>
<p>– Neked egy szökött katonát kell denunciálnod a
hadparancsnokságnál.</p>
<p>– Igazán? dagadjon meg! Ez nem annyira nehéz, mint komisz
feladat. Nem lehetne ezt valami más e missióhoz méltó testvérre
bizni?</p>
<p>– Tanuld meg azt, szólt Kozák büszkén, hogy a testvérek között
nincs külömbség s a mi feladataink között egy sem komisz. E
feladatot, hogy gyors és biztos sikerü legyen, csak olyan embernek
lehet elvégezni, mint te, a ki egyenesen odamehet a
főhadparancsnoksághoz, nem kell neki nagy kerülővel még előbb
komiszárust, alkapitányt, drabantot fellármázni, hogy az alatt az
illető neszt fogjon és megugorhasson, mire odaérnek, hült helyét
találják: te pedig egyszerre ott csaphatod, mint az egérfogó a
poczikot. Azért vagy közöttünk, hogy összeköttetéseidet a magasabb
körökkel szent czélunk keresztűlvitelére felhasználd. <span class=
"pagenum"><a name="Page_249" id="Page_249">-249-</a></span></p>
<p>– De már megengedj, egy szegény szökött katonának a feljelentése
a hatóságnál, épen a te és elvtársaid részéről nagyon is magánboszú
után izlik.</p>
<p>– Szó sincs magánboszúról. Az illető, a ki áldozatul fog esni,
csak egy medium. A médiumoknak fel kell áldoztatniok. Az egyiknek
így, a másiknak úgy. Van, a melyiknek az a feladata, hogy az égő
gyertyával bemenjen a gázzal telt pinczeboltba. Másnak meg az a
feladata, hogy egy eltünt ember helyett meghaljon és eltemessék,
hogy amazt ne keresse senki. Ismét másiknak az a feladata, hogy egy
merénylet szerzőjéül elfogassék, s ez által az igazi tettes
megszabaduljon. Ezek az eszközök. Mások a kezek, a kik általuk
cselekesznek. Ismét mások a fők, a kik a kezeket mozgatják. Most
egy ilyen eszközről van szó.</p>
<p>– Nagyon kiváncsi vagyok erre a szóra.</p>
<p>– A kiváncsiság ugyan nálunk a hét fő bünök közé számíttatik:
azonban, mint te ezt magad is tudni fogod, te egy fokkal feljebb
állsz a közönséges tagtársaknál, nem társadalmi állásodnál fogva,
mert az nálunk nem tesz különbséget: hanem multadnál fogva.</p>
<p>(Ezt, igazán mondom, nem tudtam, hogy ilyen nevezetes egyéniség
vagyok).</p>
<p>– Ezért, mert kötelességem: tehát kész vagyok téged beavatni
abba a tervbe, a minek egy részlete a mi kezeinkre van bizva, de
fogadd meg…</p>
<p>– Megfogadom, hogy el nem aluszom rajta.</p>
<p>– De arról az egyről biztos vagyok. Nem tünt fel előtted, hogy
egy idő óta korán reggelenkint (mikor feküdni mégy), valami olyan
büzt érzesz a város felett terjengeni, mintha minden háznál tollat
égettek volna?</p>
<p>– De ez nekem is gyakran háborgatja szaglási érzékeimet.</p>
<p>– Hát mikor néha a budai casinóból késő éjjel hazajöttél, (már
azt is tudja, hogy ott töltöm az estéimet!) nem ötlött fel neked,
hogy az ezer lámpától megvilágított Pest felett valami fakó lomha
ködfelleg terül el, a melynek a <span class="pagenum"><a name=
"Page_250" id="Page_250">-250-</a></span> gócza egy magas kürtő
látszik lenni, a mi kívül esik a városon, észak-keletfelé. Abból
tódul ki valami vastag, sürü füstgomoly, a mi közé az éj sötétében
fényes lángkévék lüktetnek fel.</p>
<p>– De emlékezem rá, hogy ilyesmiben gyönyörködtem. Mindig azt
hittem, hogy valami részvénytársulat alapítóit főzik ott
olajban.</p>
<p>– Az ott a budapesti hóhérnak a kemenczéje.</p>
<p>Erre a szóra kezdett az álom kimenni a szememből.</p>
<p>Látogatóm vette azt észre s kényelmesen hátravetve magát a
karszékemben, folytatá:</p>
<p>– Tudod mi ég abban a kemenczében éjjelenkint?</p>
<p>– Nincs akkora phantásiám.</p>
<p>– Arról azonban biztos tudomásod lesz, hogy Oroszországnak egy
bizonyos részében kiütött a keleti pestis.</p>
<p>– Hogy ne lenne? Hisz az országgyülésen interpelláczió tárgya is
volt.</p>
<p>– Az ám. Ez megint a szélbalok ügyetlenkedése volt. Pedig ha nem
értik a dolgot: hát minek kontárkodnak bele?</p>
<p>– Te talán érted a dolgot?</p>
<p>– Persze, hogy értem. Te! Ha az a «fekete asszony»
beszabadulhatna ebbe az úgynevezett civilizált Európába: az volna
nekünk az aratás! Hogy fel lenne fordulva egyszerre minden
társadalmi rend! milyen bénává lenne ütve minden hatalom! hogy
szakadnának szét a kötelékek! hogy porolna szét minden törvény!
hogy szabadulna el minden lánczra kötött szenvedély! hogy futnának
szét a büszke hadseregek! Az volna, a mi már volt egyszer, egész
Európában, az itélet napja! Már utban volt! Már rajta ült a
denevérszárnyú gyászszekéren! Hanem mindent elrontottak ezek az
úgynevezett szélbalok, fellármázták a kormányt, s az rögtön utját
állta a vész behurczolásának.</p>
<p>– Igen, még szaktudósokat is küldött ki a pestis
tanulmányozására.</p>
<p>– Hahaha! Nevetem én azt! ott lehetnének a ti tudósaitok
<span class="pagenum"><a name="Page_251" id=
"Page_251">-251-</a></span> Asztrakánban, ha a pesti hóhér nem
volna legény a gáton. A háromszoros muszka hadizárlaton keresztül
kisikamlik ez a kigyó: bejön a végvámokon s oda tojja a tojásait, a
hová akarja.</p>
<p>Kezdett a hátam borsózni.</p>
<p>– Hanem hát idebenn igen szigoruan magyarázzák a tilalmat.
Akármi érkezik a sorompóhoz az itteni kereskedők számára, a mi
orosz bélyeget hord magán, bunda, prém, vászon, gyapjuszövet,
páczolt hal, kaviár: azt rögtön lefogják, be sem hagyják hozni a
városba; viszik egyenesen a hóhér kemenczéjébe. Az pedig még azon
éjjel alágyujtat s elégettet mindent. Ennek a füstét érzi a város
reggelenkint. Ez a kemencze az, a mi Angliában a «Queens pipe» (a
királyné pipája) a miben az elkobzott csempészdohányt elégetik.</p>
<p>– Ez hát nagyon jól történik, azaz, hogy a mi nyelvünkön szólva
nagyon rosszul.</p>
<p>– Úgy van. Hanem hát a hóhér maga sajátkezüleg azt a nagy munkát
nem végezheti: a hóhérlegények pedig undorodnak tőle.</p>
<p>– Hogyan? A hóhér legények undorodnak?</p>
<p>– Hát persze! azok sincsenek vasból. Nekik is hat az idegeikre
az a gondolat, hogy a mit a kezükbe vesznek, az a fekete halál
országából érkezett ide. Annál fogva ők meg ismét más embereket
bérelnek fel, a kik azt a kezelést elvégezzék.</p>
<p>– S azoknak megy ez?</p>
<p>– Vannak emberek, a kik a pokoltól sem félnek; kivált, ha jó
erős pálinkát ihatnak mellé. A többek között nekünk is jár oda egy
ismerősünk az éjjeli munkára. Ez az emlitettem szökött katona.</p>
<p>– Talán csak nem Ágnesnek a bátyja?</p>
<p>– De épen az.</p>
<p>– S nem irtózik…?</p>
<p>– A haláltól?</p>
<p>– De a hóhérlegények társaságától? <span class=
"pagenum"><a name="Page_252" id="Page_252">-252-</a></span></p>
<p>– Hát mi az? A hóhérlegények csak olyan munkások, mint én, meg
te. Minden munka tisztesség; s mentül megvetettebb, annál nagyobb
becsülésre méltók azok, a kik arra vállalkoznak. Aztán elvégre is,
minden az izlés dolga. Egyszer egy ilyen gyepmesteri gyakornokkal,
(csinos fiu az, mikor kiöltözik) együtt voltam az országház
karzatán, mikor ti képviselők odalenn éppen egymással
nyájaskodtatok: az érdemes hóhérsegéd hallgatja egy ideig a
kölcsönösen egymást lepiszkoló feleseléseket, a miket ti
országgyülési szónoklatoknak neveztek; végre hozzám fordul e
szóval: «pfuj Teufel! Én ezt a disznóságot ki nem állanám ezer
forintért!»</p>
<p>– Jól van. Hát a Bruder odajár most éjjelenkint kemenczét
füteni? Legalább hát kap valami fizetést.</p>
<p>– Nem annyira a fizetésért teszi, mint inkább a
mellékkeresetért.</p>
<p>– Ugyan miféle mellékkeresetért?</p>
<p>– Hát mikor néha úgy egy-egy drága kelmékből álló csomag akad a
keze alá, shawlok, perzsa lámaszőrszövetek, azokból ő egy-egy
csomócskát a tüzbe dobálás közben elcsusztat az inge alá, vagy a
pantallonja szárába és aztán azt hazahordja vagy a szeretőjének
vagy az orgazdának; s jól él mellette.</p>
<p>Nekem a hajam szálai kezdtek felberzenni.</p>
<p>– De hisz az egy rettenetes nagy, őrült merénylet.</p>
<p>– Csak maradj fekve és ne obégass. Semmi merénylet sincs a
dologban. A mit eddig halomra égettek, azt mind bátran elviselhette
volna, vagy kenyérre kenve, (ha kaviár volt) megehette volna a
fővárosi burger: azok közül egy sem látta azt a vidéket, a hol a
pestis anyja ül a fészkén. Tudnom kellett volna nekem arról. Hanem
ma fog érkezni egy csomag, a mi egyenesen Asztrakánból jön.
Ugyanabból a raktárból, a melyből minden élő ember kihalt. Az egész
raktárt mind megégették a kozákok. Ezt az egy csomagot sikerült
megmenteni. Mesés áron. El is lett szállítva idáig. A szállítás
maga egy hadvezéri remeklés <span class="pagenum"><a name=
"Page_253" id="Page_253">-253-</a></span> volt. Ez a málhacsomag
csupa tengeri vidrabőröket tartalmaz, a miknek párja otthon is
ötszáz rubel. Ez már bizonyosra jön! Ezen már rajta van a fekete
asszony tiz körme! A ki csak az ujjával hozzányul, meg van fogva. S
aztán viszi magával, mint a Sámson rókái az üszköt a filiszteusok
vetésébe. Ezt a csomagot is le fogják tartóztatni a sorompónál s
elküldik az égető kemenczébe. Bizonyos, hogy a mi fiunk azt
megdézsmálatlan nem hagyja. Két darab vidrabőr pedig, a mit a
dereka körül csavarva, haza hoz, épen elég lesz egy egész
városnak.</p>
<p>Még a vér is meghült az ereimben.</p>
<p>– Hanem hát én furfangos vagyok, folytatá Kozák barátom. Ha ez a
baj Pesten tör ki, mi velünk nagyon hamar elbánnak. Adjuk odább!
Ezért szükséges, hogy te ezt a ficzkót följelentsd, mint
katonaszökevényt; megjelölve a helyet, a hová az éjjel menni fog, a
végzett munka után. Vérző szív-utcza 42. szám a
sósveckli-sütőnénél. A gyerek a mint azt veszi észre, hogy rátörik
az ajtót, sietni fog az ellopott szőrméket a kályhába dobni. Ő maga
akkor tele van a méreggel. A hadcsapata, a 38-ik sorezred most
Bécsben fekszik; a szökevényt rögtön oda fogják szállítani,
beviszik a kaszárnyába, fel a hadbiróság elé, s három nap mulva ott
lesz a pompás mulatság a gyönyörü Bécs város számára: egy egész
kaszárnya tele a fekete halállal. Ezen aztán lehet majd nevetni!
hahaha! hahaha!</p>
<p>Úgy kaczagott, hogy még akkor is vigyázott magára, nehogy
magasabbra emelje a hangját.</p>
<p>S hogy észre vette, hogy én sehogy sem akarok a kaczagásban
osztozni, komolyra fogta a dolgot.</p>
<p>– Hát mi különös volna ebben a dologban? Ez a stratagéma nem is
uj már, hát az északamerikai polgárháború előtt nem tették-e
ugyanazt a déliek, hogy összevásárolták Braziliában valamennyi
sárgalázban kimultnak a köntöseit s azokat hajóteher számára
küldözték New-Yorkba, hogy a pestist átültessék ellenségeik
táborába: hát a mi azoknak szabad volt, nem szabad-e másnak?
Kérdezzük <span class="pagenum"><a name="Page_254" id=
"Page_254">-254-</a></span> is mi azt, hogy szabad-e? – Érted már
most egészen a dolgot? Miért kell neked még ma denuncziálnod a
legilletékesebb helyen ezt a fiut. – Te vagy a kéz, ő az eszköz. Ő
a löveg, a mit neked el kell röpítened. – A löveg elrobban. Mit
bánja a tüzér, hogy a löveg hüvelye szétszakadt: ha csak
gyujtott!</p>
<p>Idejét láttam végét szakítani e veszett bolond beszédnek.</p>
<p>– A magad szempontjából az egész correct okoskodás, testvér,
hanem engemet másforma nézet vezérel. Én épen ezen fiatal ember
nővérének megigértem, sőt szavamat adtam rá, hogy a bátyját
kimentem zászlóelhagyási büne alól, ezt már meg is tettem. Azt is
megigértem neki, hogy becsületes életmódot fogok a számára
szerezni. Abban meg most járok.</p>
<p>– Nevetséges! Hát birnak az igéretek kötelező erővel? Kivált
azok az igéretek, a miket leányoknak teszünk? Szokás azokat
beváltani?</p>
<p>– Nálam szokás; engem az adott szavam kötelez.</p>
<p>– Hát a szent eskü, a mivel szövetségünkhöz vagy kötve? Egy pár
szép szem előtted szentebb jelvény, mint az, a mi karunkra van
edzve: a nagy mindenség, a Cosmos, és annak ellentéte: a nagy
Semmi, a halál!</p>
<p>E szóval feltürte karjáról a blouset, elém tartva a rémséges
jelvényt. Én eldugtam a kezemet a takaró alá; biz az enyémről már
lekopott a mindenség is, meg a semmiség is.</p>
<p>– Édes öcsém, szóltam hozzá, a mit mondtam, megmondtam. Én az
Ágnesnek adott igéretemet beváltom. A te kipéczézett ficzkódat
ellenben fel nem adom! mert nekem soha semmiféle ivadékom se
porkoláb, se perzekutor, se spion, se denuncziáns nem volt. Ha nem
tetszik, bicskázzatok le: én is ott leszek! De a mi nekem nem
tetszik, azt nem is teszem meg. Mert én annyira nihilista vagyok,
hogy még magát a nagy «semmit» se veszem semmibe. Most pedig eredj
a pokolba, vagy ha annál még kedvedrevalóbb <span class=
"pagenum"><a name="Page_255" id="Page_255">-255-</a></span> helyet
tudsz, eredj oda, s hagyj engem tovább aludnom.</p>
<p>S azzal befordultam a fal felé.</p>
<p>Kozák barátom fölkelt a helyéről s még egyszer odahajolva fölém,
lihegé mély kisértetes hangján a fülembe:</p>
<p>– Meg fogod gondolni a dolgot. – Itt volt nálad a «34.» – Föl
kell jelentened a «38»-ik ezred szökevényét. Található lesz ma
éjjel a vérző szív-utcza «42»-ik számában a kalácssütőnél.</p>
<p>– Jól van, jól!</p>
<p>Én már alszom. Az éjjel nagyon soká tartott a piquetpartie a
budai casinoban. Oda szolid emberek járnak: reggelig játszanak; de
csak piquétet és egy tizedrész krajczárban. – Mióta a fiammal
közelebbről megismerkedtem, én is ilyenre adtam magamat…</p>
<p>… Jóformán gyűlésbe menni való idő volt, mikor az öreg Ignáczom
felköltött. Annyi bolondot összeálmodtam az alatt! ott voltam én is
a hóhér kemenczéjénél, s csupa fekete asszonyokat dobáltam a
katlanba: az országgyülésen meg hóhérlegények szűzbeszédeit
hallgattam.</p>
<p>A mint kidörzsöltem az álmot szememből, azt kérdezém
Ignácztól:</p>
<p>– Álmodtam én, vagy valósággal volt itt egy 34-es számu
hordár?</p>
<p>– Volt biz itt, felelt az öreg, sokáig itt várt, hanem aztán
megunta, kijött s azt mondta, hogy nem akarja a nagyságos urat
felzavarni, olyan édesdeden alszik; inkább majd eljön később.</p>
<p>– Mégis álmodtam hát.</p>
<p>Az öreg aztán addig nyakgatott, hogy ha álmodtam, micsoda
számokat álmodtam? hadd tegye be ő azokat a lutriba; mig el kellett
neki számlálnom, hogy «34, 38, 42.»</p>
<p>Be is tette mindjárt a budaiba. Nem hiszem, hogy kijöttek volna
neki.</p>
<p>Én azonban még az nap átmentem Budára a szökött katonának a
dolgát megsürgetni. Egészen jól állt az ügye. <span class=
"pagenum"><a name="Page_256" id="Page_256">-256-</a></span></p>
<p>Kifizettetvén az elsikkasztott összeg, előadatván a súlyos
betegségről szóló bizonyítvány, rögtön praeferentissime
expediáltatott a végzés, kézbesítendő az inculpatus édes atyjánál,
hogy a fiu visszatérhet ismét a nappal élők sorába.</p>
<p>De ide ismét tegyünk három csillagot: gondoljuk, hogy ez a három
lutriba betett szám.</p>
<p class="center">* * *</p>
<p>Este (tizenkét óra után) mikor Budáról, a casinóból hazajöttem,
s az ellipseről letekintve megláttam azt a sötét füstfelleget Pest
fölött szétterjengeni, a mi leginkább abból a városon kívül
felmeredő kéményből látszik előtódulni, megint a fejembe nyilalt az
a ma reggeli párbeszéd vagy álom vagy micsoda.</p>
<p>Hát ha van valami mégis ebben a bolondságban?</p>
<p>Én ugyan se kisértetekben, se boszorkányokban nem hiszek:
annálfogva a magyar socialistákban, nihilistákban sem. Régen volt
az, mikor engem egy fehér lepedővel meg lehetett ijeszteni; hanem
az még sem tartozik a lehetetlenségek közé, hogy egyes monomániától
megszállt emberek valami olyan őrült merényletre adják a fejöket, a
mihez rajtuk kivül másnak semmi köze.</p>
<p>Sorbaveszem, hogy miket beszélt az az agyafurt ember? Az
őrültségében rendszer van: azt el kell ismernem.</p>
<p>A lefoglalt asztrakáni prémeket most égetik a hóhér
kemenczéjében. Valaki azokból elcsenhet egyet-kettőt.</p>
<p>Legegyenesebb eljárás volna, feljelentenem azt, a mit megtudtam,
a rendőrségnek.</p>
<p>De én azt nem tehetem. Nem azért, mintha a nihilisták
orgyilkaitól félnék, hanem azért, hogy abból majd nagy vizsgálat
lenne; engemet elővennének tanunak, el kellene mondanom az egész
históriát, hogy jutottam ehhez a titokhoz? beszélnem kellene a
Suttogó-utczai gyárról, meg Haggeus urról és a leányáról; s mind ez
rám nézve nagyon <span class="pagenum"><a name="Page_257" id=
"Page_257">-257-</a></span> kényelmetlen positió lenne. – Tehát a
rendőrséghez nem megyek. – Hanem azt teszem, hogy felkeresem a
vérző-szív-utczai Calypsot s annak a hajójában elfogom a
veszedelmet hozó ficzkót röptiben s így állom utját az európai nagy
veszedelemnek.</p>
<p>Kezdett rémleni előttem, hogy hallottam én már valami hirét
ennek a vérző-szív-utczai sütőnének. – Sőt egészen jól emlékezem
már rá. – Nevezetes jelenet volt az! Ott a Kék Macskában. – A
tavalyi farsang utolsó napján. – Ki akarták dobni a bálból a
tisztelt hölgyet. – Én is ott voltam azon a mulatságon. – Pedig
szerintem nem volt igazsága a publikumnak. – A Kék Macska diszes
vendégkoszorúja fellázadt azon merénylet ellen, hogy a «vérző
szív»-utczai sütőné bátorkodott e termekben megjelenni. – Mert a
Kék Macska sokat tart a szeplőtlen hirére. – A vérző-szív-utczai
sütőné pedig csak a «bumszti pincze» primadonnája. – S ezen
körökben nagyon sokat adnak az illem és erkölcs rangfokozataira. –
A hölgyek egészen fel voltak lázadva, mikor őt belépni látták. – A
tánczkolonn felbomlott s a tánczmester-rendező elveszté a
contenantiáját, a Sósweckli-Mina kihivó tekintete és rikító
toilettje előtt. «Ki vele!» «Le kell tépni a chignonját!» – –
«Papucscsal kell felpofozni!» Kiabáltak mindenfelől, mig ő kevélyen
suhogtatta a lovagkorbácsát. Bizonyos, hogy csufosan megverték
volna, ha én jókor nem interveniálok. « Uraim és hölgyeim! kiálték,
hát ez-e a demokraczia? Azért harczolunk-e oly véres ütközeteket az
egyenlőség szent elvei mellett, hogy most e magas elveket a
Kék-Macska szentelt csarnokaiban meghazudtoljuk? Herczegnőim!
Szépség királynői! Ti a boulevard és király-utcza arisztokratiája!
Gyakoroljátok a születéstekhez méltó nagylelküséget egy
polgártársnő irányában, a ki többszörös özvegye hősleg elesett, (de
megint felkelt), – ha nem is tábornokoknak, de mindenesetre
szakaszvezetőknek!» E szónoklattal sikerült a betolakodott vakmerő
számára utat csinálnom a mellékajtóig s így megszabadítottam őt
<span class="pagenum"><a name="Page_258" id=
"Page_258">-258-</a></span> attól a kellemetlenségtől, hogy egy
sajtár vizzel nyakon öntetve kidobattassék. Mert a qualificatióra a
világnak egy uri salonjában sem olyan féltékenyek, mint a Kék
Macskában.</p>
<p>Ugy hiszem, hogy az illető hölgy még emlékezni fog erre a
lovagias tettemre, ha meglát. Az arczomat megismeri.</p>
<p>Mert a sósweckli sütőné büszkén elmondhatja magáról, hogy soha
olyan öltözetet nem viselt, a mit valaki ne úgy lopott volna
számára és soha olyan emberrel ismeretsége nem volt, a kinek a
nevét tudta volna.</p>
<p>Ezt a helyzetet ma fel kell használnom.</p>
<p>A lakását e nevezetes hölgynek már tudom Kozák testvér
szivessége folytán. Csak egy bérkocsit kell találnom, a ki odáig
kivigyen. Ez már nem esik a járhatatlan városnegyedben. Az utolsó
sorház a városliget felé; háta mögött van a városi faiskola: ákácz
és diófa bozótok. Jó megugrásra való menedék a világgal
ellenségeskedésben élő szegény legényeknek.</p>
<p>Hogy azonban egészen megérthetővé tegyem a gyöngébb felfogásuak
előtt is, hogy minő állást foglalt el a Sósweckli Mina a
társadalomban, a mi őt a Kék Macska hautevoléeja előtt lehetetlenné
tette: körülményesen indokolnom kell e felfogást. (Azért nem
szükséges kiküldeni a szobából a serdülő fiatalságot: előadásom
szigoruan az ethosz és aiszthezis korlátai között mozog.)</p>
<p>Tehát az volt a botránykozás köve, hogy a Sósweckli Mina (mint
már a szinpadi neve is kifejezi) sóswecklik sütésével és
elárusításával foglalkozó egyéniség volt. Ez pedig az a neme a
süteménynek, a melyet kizárólag a társadalomnak azon hasznos
polgárai fogyasztanak, a kiket reggelenkint a kerepesi-uton
kitolonczoznak, s a kik este a városligeti bozóton át megint
visszakerülnek, a kik a birtokos osztálynak a maga jószágára való
éber vigyázatot tanítják, s a maguk részéről főképen el nem veszett
tárgyak megtalálásával foglalkoznak; találkoznak közöttük egykor
magas polczokon ült férfiak is, t. i. faczér omnibuskocsisok,
<span class="pagenum"><a name="Page_259" id=
"Page_259">-259-</a></span> a kiknek mind a sóswecklisbolt a város
végén a paradicsoma. Ott kapni sóswecklit és kozmás pálinkát és
semmi egyebet. Azt pedig mind a Sósweckli Mina szolgáltatja ki.
Ezért azután nagyszerű népszerüségnek örvend. Mikor vasárnaponkint
a bumszti pincze megtelik, mely a társadalom elitjének a kedvencz
gyülhelye: ott a Sósweckli Mina az est ünnepelt hősnője. Olyan
veres haja van, mint a láng, s parázs szemei hozzá, és győzi a
tánczot. – Miatta gyakran egész ütközetek vivatnak meg a polgári
osztály és Mars jelenlevő fiai között, a miknek csak a
megerősítetten visszatérő őrjárat vet véget. Ezen Iliászoknak a
trójai Helenája rendesen a Sósweckli Mina, s ezen hirhedettsége
szolgál neki akadályul abban, hogy magasabb lebujokban
elfogadtassék.</p>
<p>A bérkocsis nem akart velem tovább jönni a lövöldénél: hogy ő
éjszaka a Vérző szív-utczába be nem megy. Magamtól kellett
odatalálnom. Jó szerencse, hogy holdvilág sütött. Az utcza közepén
tartottam magamat, s a kurta vasbotomat ütésre készen.</p>
<p>Könnyü volt rátalálnom a házra. Messziről füstölgött a kéménye.
Ilyenkor már fütik a pék-kemenczét. Közelbe érve pedig épen
biztosra jön az ember; a boltajtó fölé van festve a falra egy
óriási, közepén felhasított zsemlye; ha táblára volna festve, rég
ellopták volna; s alá mázolva nagy betükkel «itt kapható GROC».
Hanem az éjfél utáni órákban a boltajtó már zárva van. Azonkivül
azonban még egy ablak is van az utczára. Mind az ajtó, mind a
redőnyök arról tanuskodnak, hogy itt bunkós bottal szokás
bekoczogtatni. Mikor valaki zárva találja az ajtót, addig szokta
ütni furkosával az ajtót, meg az ablakot, mig megsokalják azok
odabenn, s vagy beeresztik, vagy eldöngetik; elébb azonban
kedélyesen elpolemiáznak vele az ablakon keresztül, míg szándékai
tisztaságáról, vagy annak ellenkezőjéről meggyőződnek. Mert az is
megesik, hogy a rendőrség alkalmatlankodik ilyen későn éjszaka.</p>
<p>Ilyenkor pedig már a Sósweckli Mina a belső lakosztályaiba
<span class="pagenum"><a name="Page_260" id=
"Page_260">-260-</a></span> vonult vissza, s annak a szentélyébe
csak különös kegy mellett lehet bejutni. Ő ilyenkor ugyanis, a hogy
gazdasszonyi műnyelven nevezik: «kiszakajt». A tészta meg van kelve
s azt kellő darabokra kell felosztani, a mi aztán a nagy kemencze
párkányán kisütendő lészen. Ilyenkor aztán annak a számára, a ki a
kegyosztásra érdemes, lángost süt a Mina, a mi kvárglival megkenve
fölséges lehet. Ha időközben uj látogató dörömböl az ablakon, elébb
megtudakolják tőle, hogy vannak-e jó referencziái?</p>
<p>Hát hiszen én is tudom a rendet. Mielőtt a vasbotommal az
ablakredőnyök meginterpellálásához fogtam volna, elébb kivettem a
tárczámból három egy forintos bankót s azokat kalapom szalagja mögé
tüztem. Akkor kezdtem aztán hozzá a gyönge bezörgetéshez, végig
botommal valamennyi redőnyön.</p>
<p>Az egyik redőnyön egy fok ki volt törve. Az szolgált kikémlelő
részül a bennlevő számára. Az ötödik, hatodik ütésre megszólalt
onnan belülről egy hang.</p>
<p>– No hát mi baj?</p>
<p>Rögtön ráismertem a bájos Sósweckli Mina tündér hangjára, olyan
mély baszusa volt, mint egy tamburmajornak.</p>
<p>– Van-e friss lángos, szép sütőné? Kiálték be az ablakon.</p>
<p>– Kinek kell?</p>
<p>– Itt a nevem a kalapomon.</p>
<p>– Mindjárt nyitom az ajtót.</p>
<p>A «mindjárt»-ból nagy idő lett; valószinüleg elébb egy néhány
korábban jött látogatót kellett kituszkolni a hátulsó ajtón, a kik
összevéve sem értek három forintot.</p>
<p>A kegyes hölgy dagasztáshoz és sütéshez alkalmazott toiletteben
jött elém az ajtót kinyitni, egy szál faggyu gyertyával a kezében,
a mit nem szoktak tartóba tenni, hanem csak asztalra, lóczára a
maga cseppjénél fogva odaragasztani.</p>
<p>Mindjárt rám ismert a háladatos lélek, a mint a sütődébe
<span class="pagenum"><a name="Page_261" id=
"Page_261">-261-</a></span> bevezetett, a hol az épen befütött
kemencze pokolbeli világítást árasztott szélylyel. A frissen sült
zsemlye illata küszködött az elöntözött grog büzével, meg az érett
sajt posajával. A falak tele voltak ragasztva hirhedt rablók és
gyilkosok arczképeivel, a hogy azokat a Politische
Volksblätterekből kivagdalták. Szép collectió volt!</p>
<p>– Hisz ez a zwickeres úr a Kék Macskából! Kiáltá jót taszítva a
vállamon. Hát magát hol hordja itt a lidércz?</p>
<p>Az alatt folyvást az óralánczomat nézte; a mit nagy gondatlanság
volt tőlem idejövet el nem dugni.</p>
<p>– Mondtam már, hogy lángosra jöttem: csak készítse el szaporán.
Ez az egyik forint azért lesz.</p>
<p>Azzal letelepedtem egy felfordított lisztes vékára, (az volt a
legtisztább ülőhely) s néztem, hogy csinálják a lángost.</p>
<p>– Hát időközben, mondék, ha azt akarja, hogy azt a másik
forintost is itt hagyjam, mondja meg csak, volt-e már itt az a
drága kincse, a ki szökött katona, aztán a szeme alatt kék folt
van?</p>
<p>– Mit tudom én, hogy melyik az?</p>
<p>– Az, a melyik magának holmi shawlféléket meg prémeket szokott
ide hordani.</p>
<p>– A rendőrségtől való az úr?</p>
<p>– Nem vagyok biz én, szép tündérnő! Mert akkor nem jönnék ide,
hanem otthon aludnám. Hanem annak a bizonyos urfinak barátja
vagyok.</p>
<p>– Nem ismerem szegényt. Nekem nem hord ide semmiféle kendőt,
prémet, szegény.</p>
<p>– No hát majd hoz ezután. Csak azt mondja meg neki, drága
tulipántom, ha ide jön, hogy vigyázzon magára, mert a mi csomagot
ma elégetnek a hóhér katlanában, az mind egyenesen Asztrakánból
jött, s rajta van a keleti pestis; a hová azt beviszik, ott leszáll
a fekete halál.</p>
<p>De ha parazsat nyomtak volna a markába, nem sikoltott volna
nagyobbat a bájos hölgy, mint mikor ezt meghallotta; felugrott a
kemencze szája elől, a hol a lángost <span class="pagenum"><a name=
"Page_262" id="Page_262">-262-</a></span> sütötte volna, kiszaladt,
nem tudom hová, s egy percz mulva visszakerült, az arcza csak úgy
izzadt rémületében; egy csipővassal fülönfogva hozott magával két
prémbőrt, a mit messze eltartott a testétől, s azzal futott az égő
kemenczéhez, bedobta azt a holmit, s eldobta a kezéből a
csipővasat, aztán hirtelen rácsapta az agyag tévőt az égő katlan
szájára, hogy még a füstje se csaphasson ki, s az alatt vaczogtak
fogai, mint a kit a hideg ráz. Közbe-közbe egy-egy átkozódási
formulát is rebegett, a mi a csomag hozójának szólt.</p>
<p>– No lássa bájos éj királynéja, hogy milyen könnyen elnyerte a
második forintot is.</p>
<p>– Pusztuljon el a czudar döge! Nekem nem mondta, hogy honnan
hozza. Hát már most én ettől megveszekedem, ugy-e?</p>
<p>– Talán nem. De mindenesetre jó lesz ahhoz a paraszt orvossághoz
folyamodni, hogy majd mikor a kemenczéből kihúzza a parazsat, akkor
méltóztassék nagysád így jelmezestől együtt oda bebújni, és ott
maradni, a míg csak kiállhatja. Ezt egy hires orvostól tanultam, a
ki ideges hölgyeket gyógyított ilyen módszerrel.</p>
<p>Bizonyos vagyok felőle, hogy megfogadta a tanácsomat.</p>
<p>– Most pedig térjünk át a harmadik forintra. Miután az már
történelmi tény, hogy hát az én barátom már mai nap volt itten, nem
volna-e vajjon lehető megtudni, hogy hol kóborolhat ő ez időtájon a
világon? Nem méltóztatnék ezt valamiképen tudni?</p>
<p>– Dehogy nem tudom! De nagyon is tudom! Innen éjfél után egy
órakor ment el a gazember. Megivott két pohár grogot, annak is adós
maradt az árával. Eleget marasztottam a kutyát; mert olyan szépen
tud hizelegni. De nem akart maradni, a czudar. Azt mondta, hogy
nagy fogásra készül. Van neki egy szép huga. Abba szerelmes egy
nagy úr, a ki csak titokban jár hozzá. Most ő már egy hét óta rá
les. A ház mögötti kút kávája mögé van elbujva. Ha egyszer eljön az
a nagy úr: megvárja, mig a házba <span class="pagenum"><a name=
"Page_263" id="Page_263">-263-</a></span> belopózik: akkor rajta
ront, lármát csap; s akkor aztán az a nagy úr állandó kundschaftja
lesz, a kitől mindig csikarhat ki pénzt, azért, hogy
hallgasson.</p>
<p>A kedves ifju! Hát valamivel csak meg kell neki hálálni azt,
hogy én meg az ő megszabadításában fáradozom.</p>
<p>– Itt van a harmadik forint is, bájos herczegasszony. Nekem elég
volt a lángos. Már most csak lásson a sütőteknő után, hogy el ne
keljen a tészta. Holnap megint eljövök.</p>
<p>Azzal kibotorkáztam magamtól; nem kivántam, hogy karon fogva
vezessen ki.</p>
<p>Az utczára kiérve, innen is, onnan is gyanus fütytyentgetések
kezdték a fülemet megütni. Nem resteltem a lábaimra bizni a kérdés
eldöntését; s épen jókor érkeztem a bérkocsimhoz. Ha egy perczczel
tovább mulatok a házban, vagy engem ütnek agyon, vagy én ütök agyon
valakit.</p>
<p>És most ide tegyünk megint három pontot: természetesen mint
három sósvecklit.</p>
<p class="center">* * *</p>
<p>Nem hiába mondják ám azt, hogy az ördög nem alszik.</p>
<p>Mégis csak bekövetkezett, hogy pár nap mulva egy szép reggelen
újra megjelenik az asztalomon Kozák bajtárs epistolája s benne az a
név «Prometheus». A ki a legelső czündhöltzlit ellopta Jupiternek a
gyufatartójából!</p>
<p>E szerint ma megint találkoznom kell Ágnessel.</p>
<p>Azt kezdtem magamon tapasztalni, hogy az elveimnek nincs elég
mély fundamentuma rakva, nem birják meg az emeletet.</p>
<p>Illusztrálta a barátságos levelet egy másik, a mit az
országházban kézbesítettek. (Mert vannak már okos emberek, a kik
kitalálták, hogy az olyan embernek, a ki nem <span class=
"pagenum"><a name="Page_264" id="Page_264">-264-</a></span> magában
van a világon, nem minden levelet tanácsos a lakására czimezni: ott
az könnyen a czigány-utczára szaladhat; az országházban is van
posta, s az előcsarnokban ki van függesztve a hosszu lajstrom. A
kényes természetü leveleket ide adressálják. Ezt jól esik
elárulnom; hadd gyanakodjanak más képviselőkre is, ne csak én rám.)
Tehát ott várt rám a levél, a mit senki sem irt más, mint Haggeus
úr.</p>
<p>Nem titulált már Koribanya Ignácznak: felfedezte, hogy tudja az
igazi nevemet s ez becsértékemhez igen nagy ágióval járul. Mert már
teljes bizodalma van hozzám. Minthogy az irredenta számára akar
pyranastatorokat készíteni, annálfogva semmit sem tart
méltányosabbnak, mint hogy a kormány adjon neki előleget a
pyrotechnikai műhelye nagyszabásu felszerelésére, ő aztán majd
leszolgálja azt petárdákban, (a miket a miniszterelnök meg a
szabadelvü klubb ajtai előtt durrogatnak el.) Mivelhogy pedig én
egyszer már a kormányelnöknek a szivarját meg hagytam az én
szivaromnál gyujtani, ezen befolyásomnál fogva semmi sem lesz
könnyebb, mint azt a csekélységet kieszközölnöm a számára: inkább
majd ő maga ezért interesbe ir egy pár czikket a Volksblattba a
kormánypárti corruptióról. Csak hogy «adjad uram Isten, de
mindjárt!» mert a körmére van égve a dolog. Ha ma meg holnap hozzá
nem juthat, készebb légbe röpíteni a gyárát, hogysem reményei
porbaomlását tulélje. Kezemben van a boldogsága. Kivánjak érte
bárminő viszonszolgálatot. Nincs olyan kincs a keze ügyében, a mit
tőlem sajnáljon. Válogathatok. Egész családja holtomig
lekötelezettem marad. Visszautasítás esetén nem áll jót a
történhetők felől. El van szánva a legvégsőre. Kér nagyon, hogy
látogassam meg a házát, ha még van a szivemben egy húr, mely
megrezdül.</p>
<p>Érthető volt.</p>
<p>Hiszen arra való az embernek a befolyása, hogy kérjen a
minisztertől valami grácziát, s azalatt praktizáljon a <span class=
"pagenum"><a name="Page_265" id="Page_265">-265-</a></span> széke
alá egy petárdát s csak arra ügyeljen, hogy addig fel ne robbantsa,
a mig meg nem kapta, a mit kért.</p>
<p>Beszéltem hát; de nem a miniszterrel, hanem azzal a
kereskedővel, a ki a gyapjumat megvette; hajlandónak mutatkozott
kétezer forintot előlegezni – váltóra, – föltéve, ha még két jó
nevet iratok alá.</p>
<p>Ezt elintézve, azon lélektani adatot jegyeztem fel, hogy az
embernek sokkal szilárdabbak az elvei, sokkal törhetlenebb az
erénye olyankor, mikor pénzzavarban van, mint mikor fölösleg van a
pénztárában. Vajjon mi oka lehet annak?</p>
<p>Mai nap nem szövetkeztem semmi tarokkpartira a klubban, sem a
budai casinóba nem mentem piquétezni. Azzal vágtam ki magamat, hogy
hét órakor szinházba kell mennem. Pontban ott is voltam a
Dunaparton, a hol a minap találkoztam Ágnessel.</p>
<p>Szép, meleg tavaszutói este volt. Egész nap tropikus hőség, este
felé langy meleg. A virágzó ákáczfák balzsamillattal töltötték el a
léget.</p>
<p>Ott jött Ágnes a nagy messzevereslő áruraktár felől. Könnyü
nyári öltöny volt rajta.</p>
<p>Sajátságos varázs van abban, mikor egy hölgyet, a kit télen
ismertünk meg, s megszoktunk mindig prémes ködmenkében látni, egy
tavaszi napon megpillantunk a meleg évszakhoz öltözve; könnyü,
lengeteg ruhában.</p>
<p>Régóta is nem láttuk már egymást, nekem egy örökkévalóságnak
tetszett.</p>
<p>Nem tagadhatom el, hogy jól esett őt látnom.</p>
<p>Ámbár a szivem hangosan vádolt.</p>
<p>Ő ugyan olyan ártatlan volt, mint egy alvó gyermek, de az én
vétkem el nem tagadható, a mit miatta elkövettem. Van már abban
lopás, rablás, gyilkosság, árulás, hitszegés, hamisítás.
Minden!</p>
<p>Úgy sietett elém, mikor meglátott.</p>
<p>– Féltem, hogy nem jön ön el, rebegé.</p>
<p>– Hogy ne jönnék, mikor azt a levelet kaptam? <span class=
"pagenum"><a name="Page_266" id="Page_266">-266-</a></span></p>
<p>– Melyik levelet? kérdé, és egész tekintetében meglátszott a
rettegés.</p>
<p>– No hát a Kozákét.</p>
<p>– Eh mit? Az csak őrjöngő. De hát a másikat?</p>
<p>Nem akartam neki megvallani a másikat.</p>
<p>Nem küldött nekem Kozák úr egy zsebóra formát?</p>
<p>– Ne beszéljünk arról. Jó helyen van az, oda tettem, a hová a
többit.</p>
<p>– De kedves barátném, azt már még se tegye oda. Az egy
veszedelmes portéka, a mi magától jön működésbe.</p>
<p>– Tudom, meg volt nekem jól magyarázva. Nem fogja ön azt
meglátni soha. De szóljon a másik levélről, a mit az atyámtól
kapott.</p>
<p>– No az üzleti levél.</p>
<p>– A melyben önt meghivják, hogy ma vagy holnap, vagy valamelyik
este látogassa meg a házunkat. Ön azt nem fogja tenni.</p>
<p>– Olyan nagyon gyülöl kegyed engemet?</p>
<p>A leány nem felelt semmit, csak rám nézett két nagy szemével és
nagyot sóhajtott.</p>
<p>– Ön nem jöhet oda hozzánk. Bátyám fekete himlőben fekszik, ott
abban a szobában, a mely az enyémhez vezet a kert felől.</p>
<p>(No ez szép biztatás! A gyermekeim a fekete himlő elől futnak
hazulról, s én azt most vigyem nekik haza a helyükbe.)</p>
<p>– Talán nem az a baj? mondám kétkedéssel.</p>
<p>– Itt van az orvos recipéje, most viszem a gyógyszertárba. Rá
van irva a beteg és a baj neve.</p>
<p>Valósággal úgy volt… a receptekhez értek falusi ember létemre:
ezzel a vénynyel a himlőt gyógyítják. Eszembe villant: hátha az van
jelen, a miről az őrjöngő beszélt! Ha a keleti pestis volna? Ez a
kölyök órahosszat hordta a testén az Asztrakánból jött
prémeket!</p>
<p>– Nem jó volna, ha inkább kórházba szállítanák a beteget? Mondám
a leánynak. Elég önző voltam hozzá. <span class="pagenum"><a name=
"Page_267" id="Page_267">-267-</a></span></p>
<p>– Ő rá nézve jobb volna; de rám nézve rosszabb. A Rókusban a
himlőbetegek számára külön osztály van, s ha nekem annyi sok beteg
között kell testvéremet ápolnom, hát attól tartok, hogy hamarabb
megkapom én is a bajt, mintha csak egyedül őt ápolom otthon.</p>
<p>– Hogyan? hát ön maga van a beteg körül?</p>
<p>– Épen azért nem akarok önhöz közel érni.</p>
<p>Én pedig megmutattam neki, hogy nem félek tőle, s azért is
megfogtam a kezét, odavontam a kezem alá, s azzal kényszerítém
mellettem maradni.</p>
<p>– Tudja ön, hogy én nem félek semmitől? Én a prædestinatióban
hiszek.</p>
<p>– De azért mégsem fog ön atyám meghivásának engedni. Végezze el
a mi ügye van levélben.</p>
<p>– Az lehetetlen.</p>
<p>– Nem! Nem! Ön nem jöhet oda. Minden iszonyat el van szabadulva,
a mi önt megrontsa. Minden iszonyat között a legrövidebbek azok, a
mik azon végződnek, hogy «halál». De hát a minek a vége «élet!»
minő élet? minő rettenetes élet.</p>
<p>– Kedves Ágnes. A hol engem fenyegetnek, ott engem
csalogatnak.</p>
<p>– Ön nem jöhet oda, mert önt megölik.</p>
<p>– Abba én is bele szólók.</p>
<p>– Ön nem jöhet oda, mert elveszik a becsületét.</p>
<p>– Megváltom azt az árán s nekem marad.</p>
<p>– Ön nem jöhet oda, mert haza viszi gyermekeihez a ragályt.</p>
<p>– Nem megyek oda közéjök.</p>
<p>– Ön nem jöhet oda, mert feldulják családi békességét. Meg lesz
mérgezve egész élete, nyugalma, boldogsága.</p>
<p>– Bolondság! Kiálték közbe indulatosan, odavonva őt mindkét
kézzel magamhoz.</p>
<p>Erre a leány lángoló szemekkel, kigyuladt arczczal tekinte rám,
keble lihegett és ajkai reszkettek a forróságtól, <span class=
"pagenum"><a name="Page_268" id="Page_268">-268-</a></span> a midőn
olyan közel hajolt hozzám, hogy lehellete az arczomat égeté.</p>
<p>– Ön nem jöhet oda, mert én önt szeretem!</p>
<p>Azzal kiszakítá magát kezeim közül s futott, mintha halálba
üznék.</p>
<p>Én pedig ott álltam megdermedve, mint a sóbálvány.</p>
<p>«Ön nem jöhet oda, mert én önt szeretem.»</p>
<p>Igazad van, szegény leány. «Ez» a legnagyobb akadály! Idáig
komédia volt az egész: ez az egy szó csinál belőle tragédiát.</p>
<p>Utána néztem, mig el nem tünt előlem; nem iparkodtam utólérni,
nem híttam vissza.</p>
<p>Megfordultam és hazamentem szépen.</p>
<p>Az inasomnak meghagytam, hogy csomagolja össze az utibőröndömet;
holnap se kérdek, se hallok, elmegyek Füredre: izzadjon más odabenn
a házban. Vissza sem jövök mig nem currentálnak.</p>
<p>Neki is szabadságot adtam két hétre: mehet Váczra a nénjéhez
látogatóba. Annyit megtettem mégis, hogy a háznagyi hivatalba
izenetet küldtem, hogy szököm Füredre.</p>
<p>Az éjszaka is megerősített elhatározásomban.</p>
<p>Ezzel a szóval nem lehet tréfálni.</p>
<p>Még egy prózai körülmény is segítségére jött elhatározásomnak. A
zápor elkezdett szakadni. Ilyenkor a Suttogó-utczába csak
vadászcsizmákkal lehet behatolni. Tiszta lehetetlenség sáros
csizmákkal menni szerelmi találkozóra. Mezitláb inkább. A zápor
képes meghiusítani egy forradalmat; – elrontott már nem egy
ütközetet. – Ez a mennyei spongya minden emberi tervezést
össze-vissza töröl. Próbáljunk aludni!</p>
<p>Hányszor fölébredtem az éjjel!</p>
<p>Hányszor hallottam én ezt a szót: «mert én önt szeretem!»
közelből, suttogva, – távolból, elhalón, – mélységből sikoltva, –
magasból énekelve; – üdvözültnek, elkárhozottnak hangján; a gyönyör
extázisának, a kétségbeesés <span class="pagenum"><a name=
"Page_269" id="Page_269">-269-</a></span> phrenezisének
kifejezésével! a tündércsók fojtogatásával ajkamon, a bűnsuly
boszorkány nyomásával mellemen! Hányszor estünk alá együtt
véghetetlen mélységbe, hányszor futottunk együtt a föld felett,
repülve, és folyvást kisérve, emelve, ragadva ettől a szótól: «mert
én önt szeretem!» a mi már alakot öltött s benne volt mindenben, a
mi csak körül vesz: egész világ abból telt ki utoljára.</p>
<p>Olyan korán fölkeltem, a hogy megvirradt, s egy órával hamarább
ott voltam a budai pályafőnél, mint kellett volna.</p>
<p>Nem táviratoztam az enyéimnek: hadd legyen rájuk nézve
meglepetés váratlan látogatásom. Egyéb okom is volt rá. Az éjjeli
záporra erős szél keletkezett: ha megtudják, hogy jövök, mind ott
fog várni a parton, s összehütik magukat.</p>
<p>A vihar folyton nőtt, mire Siófokra értünk, valóságos orkánná
lett. A Kisfaludy-gőzössel Füredről átjött utazók csodadolgokat
beszéltek a magyar tengeren kiállt viszontagságokról. A hullám
keresztül csapkodott a tetőn, s a hajónak a félkereke mindig a
levegőben forgott. Tengeri betegséget kapott minden ember. A gőzös
nem is megy rögtön délelőtt vissza, hanem csak délután; megvárja az
esti vonatot: akkorra talán csillapodik a szélvész.</p>
<p>No ez aztán szép mulatság: Siófokon rekedni egész napra, egy
csoport lamentáló fürdővendég, kétségbeesett kéjutazó és
waterprofos fiatal házaspár társaságában, egy nem szállodának
készült falusi hotel egyetlen táncztermében összezsufolva.
Biztattam őket egyenkint, hogy menjünk át csónakkal; de egy sem
vállalkozott rá. – Pedig hiszen jó az a siófoki paprikás csirke; de
egész nap csak még sem ehetik az ember paprikás csirkét.</p>
<p>Bárcsak valami más mulatság akadna!</p>
<p>Ha kivántam, hát megjött. Egy táviratot hoztak utánam a
vendéglőbe.</p>
<p>A háznagyi hivatal küldte. <span class="pagenum"><a name=
"Page_270" id="Page_270">-270-</a></span></p>
<p>«Rögtön gyere vissza. Holnap névszerinti szavazás. Okvetlen itt
légy».</p>
<p>Egyszerre mintha a hashish mámor kezdene el müködni, olyan
kábulat fogott el.</p>
<p>Vissza kell térnem. Még ma és rögtön. Nem szabad folytatnom a
menekülésemet. Visszaparancsolnak.</p>
<p>No hát visszamegyek!</p>
<p>Hanem most aztán térj le a rám való gondviselésről, Te, a kit
úgy hínak, hogy «sors»: ha magad fordítottál vissza!</p>
<p>Visszamegyek s többé nem alkuszom.</p>
<p>Nem kérdezem, mibe kerül e szó: «mert én önt szeretem!»</p>
<p>Válaszolok rá.</p>
<p>Ha kell a vén kalmárnak pénz, aláirás: kapja meg, nem gondolok a
továbbira. Odamegyek.</p>
<p>Ha megtudja a bőszült vetélytárs, hogy kijátszottam s orozva
meglő: hát akkor ott maradok fekve. Ha nem azt teszi, hanem elárul
azoknál, a kik a milyen nagyon szeretnek most, olyan nagyon meg
fognak gyülölni, s azzal egyszerre tönkre jutok, megbukom: hát
akkor meg ott maradok fekve. – Nem gondolok rá. Odamegyek.</p>
<p>Ha a himlőbeteg ragálya engem is meglep, hazaviszem, belehalok,
vagy épen a fekete halált találom ott, s az fogad a küszöbön, hát
akkor meg ott maradok fekve. Nem bánom, átlépek rajta:
odamegyek!</p>
<p>S ha magát a pyranastatort a tüzórával együtt odateszik is az
utamba: felrúgom! odamegyek!</p>
<p>S ha kétségbeejtem a leányt, a ki szeret, s szerelmének nem
talál más menedéket, mint a Duna szép kavicsos fenekét: hát akkor
meg ott fekszünk mind a ketten. Nem bánom. Haljon meg, de
szeressen.</p>
<p>S ha mindjárt kitörülnek is az üdvözülendők sorából; ha
egyszerre besoroznak is az ördögök közé, ha porrá törnek is, s
minden porszemem külön viselni fogja is az egész lelki öntudatot a
világ végéig: mégis odamegyek hozzá, és megtudom, hogy milyen
nagyon szeret hát? <span class="pagenum"><a name="Page_271" id=
"Page_271">-271-</a></span></p>
<p>Elfujtam az utolsó mécseskéjét is a józan észnek, hogy tökéletes
sötétségben maradjak magammal, a melybe mint a bűvlámpa vetette a
felhevült képzelet tündérábráit.</p>
<p>Minő tünemények fejlődnek ki ebből a fénygóczból: «mert én önt
szeretem»? Tündérviziók: csupa fényből, csupa varázslatból. Az
ember egy perczre megistenesülve. A túlvilági üdv egész
végtelensége beleszorítva egy óra örömébe! – Mit bánom én, mi
következik rájuk?</p>
<p>Ülhetnek fölöttem törvényszéket minden arkangyalok! Kérdezhetik
tőlem: «mit tettél?» Kevélyen fogom megvallani: «éltem egy olyan
pillanatot oda lenn a földön, a mit nem adok oda a ti egész
mennyországtokért!» Szánakozom az üdvözülteken, a kik nem tudják,
hogy milyen édes az elkárhozás!</p>
<p>Hadd tegyünk ide most hulló csillagokat.</p>
<p class="center">* * *</p>
<h2>MILYEN VERES A POKOL FIRMAMENTUMA.</h2>
<p>A délutáni vonattal tértem vissza. Hét óra tájon értünk
Fehérvárra. Kérdeztem a pinczértől, nem érkeztek-e még a fővárosból
esti lapok? De igen. Hozott is egyet. Az indóházban már sötét volt.
Majd elolvasom, ha a vonat kirobog a szabadba. Hiszen nem sietős,
nincs háboru.</p>
<p>Alkonyat felé a szél felverte a felhőket, a lemenő nap olyan
vörösre festé az egész eget, mint ha meg akarná mutatni, hogy
milyen lesz egyszer a pokol, a minek a firmamentuma nem kék, hanem
skárlát és bibor? Nekem az is tetszik.</p>
<p>Hát lássuk, mi van a lapban?</p>
<p>Az ég lángvörössége még a betüket is pirosra festi. A kocsi
rázkódásától tánczol előttem a sorba szedett huszonnégy kis ördög,
a kiből a világon minden jó és minden rossz kitelik. <span class=
"pagenum"><a name="Page_272" id="Page_272">-272-</a></span></p>
<p>Az ujdonságok végén, ritkított sorokban állt ez a legujabb
napihir:</p>
<p>«Borzasztó robbanás. Egyikében a külvárosoknak, némelyek szerint
a Terézvárosban, más tudósítás szerint Uj-Pesten, ma 1 és 2 óra
között irtóztató robbanás történt. Némelyek azt mondják, hogy
petroleum-raktár repült a légbe; mások szerint egy
tüzijáték-készítő műhelye robbant volna fel; egy ujabb versió
nyomán egy waggon dynamitszállítmány explodált a pályaudvaron.
Lapunk nyomda alá bocsátásakor még nincs biztos tudomás a
rendőrségnél, hogy hány emberélet esett áldozatul?»</p>
<p>Mintha magamat is elragadt volna az a forgatag, a mivel a
robbanás embert, házat, tüzet, hamut, testet, lelket felsodort az
égbe: – elszédültem. Azóta kezdődik ez a görcsös szívdobogásom, a
mi sokszor úgy megkinoz, s elébb-utóbb meg fog ölni.</p>
<p>Az eszem megállt, egész lelkem elzsibbadt: nem tudtam
gondolkozni. Valami nagyon vékony reménysugár, mint a felhőből
kitörő napküllő, rémlett egy ideig ebben a lelki sötétben: «Hátha
nem az ő tanyájuk volt az? Hátha ő nem volt akkor otthon? Nappal
nem szokott otthon lenni. Az a tüzóra lehetett úgy tempirozva, hogy
akkor gyujtson, mikor nincs senki honn. A lemenő nappal ez a sugár
kialudt.</p>
<p>Nem láttam mi történt és mégis tudom.</p>
<p>Nem lehetett annak más megoldása.</p>
<p>Ha Isten volnék, sem tudnék neki más tanácsot adni.</p>
<p>Egy tiszta lélek, a ki oda van dobva a sár közepébe, a mitől
irtózik: üldözve mindenkitől, a ki neki védelemmel tartoznék.
Körülkerítve, mint a vad, hogy semmi kijárása ne legyen, mint a
förtelem útja. A lába alatt a műhely, a hol a pokol kotyvadékát
főzik, a mit neki kell megnevezhetetlen rémtettek tervezői számára
széthordani, szívében jéghideg rettegéssel, arczán égető
arczpirulással, nem találva emberi szívet sehol, csak kutyaszívet,
a miben nem szerelem lakik, csak állati vágy! És aztán mikor ez a
kétségbeesett <span class="pagenum"><a name="Page_273" id=
"Page_273">-273-</a></span> teremtés talál egy lélekre, a kiről azt
hiszi, hogy jobb a többinél, a ki őt megérti, megszánja, de magáévá
nem teheti. És mikor annak az egynek a lelke felindulásában
kimondja ezt a szót: «ne jőjjön oda hozzám; mert én önt szeretem!»
És mikor ott van a feje alatt az a gép, a minek egy ország
nyugalmát kellene felháborítani, és az óra, a mely akkor üt, mikor
itt az ideje elhagyni a földet: nem így kell-e annak következni?
Hogy ne várja be azt a pillanatot, a midőn az az ember, a kit
rajongó hite egy angyalnak festett, egy a földi sárból, szennyből
kiragadó nemtőnek, úgy talál megjelenni előtte, mint egy dæmon, a
ki azt mondja neki: «most jer velem abba a tűzbe, kárhozzunk el
együtt!» S aztán semmivé tenni magát is, azt is! – Megsúgott neki a
sejtelme valamit s az elég volt. Megértette, hogy visszatérek s
elmenekült előlem oda, a hová nem mehetek utána.</p>
<p>Alig vártam meg, hogy a vonat megálljon Budafoknál, siettem át a
propellerrel Pestre. Ott a legelső bérkocsisnak megmondtam az utcza
nevét, a hová menni akarok.</p>
<p>– Oda most nem mehetünk, az el van zárva katonasággal, ott
történt ma délben a robbanás; a tűzoltók egyre dolgoznak.</p>
<p>– Tehát menjünk odáig, a meddig bocsátanak, onnan majd
megkisértem gyalog tovább hatolni.</p>
<p>Az ég ez alatt feltisztult; a szél lecsendesült, a tele hold
teljes fényében ragyogott alá a foszladozó felhők közül, a miknek
némelyike úgy hasonlított egy, hosszú éjköntösét maga után úsztató
alakhoz, a nyomába siető puposhátú szörnyeteghez, meg a kettőjük
közé furakodó idomtalan gnomhoz.</p>
<p>A sugárúton túl, valahol a «Két szív»-utcza elején meg kellett
állani a bérkocsinak. Katonaság volt felállítva a közlekedés
elzárására.</p>
<p>Nehány szó, a mit a vezénylő tiszttel váltottam, megszerezte
számomra az engedélyt, hogy gyalog tovább hatolhassak. <span class=
"pagenum"><a name="Page_274" id="Page_274">-274-</a></span></p>
<p>Nem kellett kalauz; ismerem én már e tájon a járást.</p>
<p>Mentől közelebb jutottam a czélhoz, annál érezhetőbb lett az a
nehéz, lélekzetfojtó bűz, mely elülte a léget.</p>
<p>Egy utcza kanyarulatánál aztán előttem állt az egész borzasztó
látvány.</p>
<p>Nem egy utcza! de három volt halomra döntve. A házak, mint a
kártyavárak, egymásra lapítva; gerenda, tégla, vályog-tömeg,
palánkok, kifacsart fák, felfordított üstök, gépdarabok, tonnák,
vaskürtők, butorok egy őrült tömkelegbe egymásra hányva, a mi közül
lomha, nehéz, fehér füst bűzölgött elő. Kert, utcza, házsor mind
egyenlővé téve.</p>
<p>Az összelapított Sár-Ninivé közül egyedül magaslik ki a Veres
rózsa vendéglője; minden ajtaja, ablaka összezúzva, égnek emelt
szarufáival s szétzilált léczezetével úgy tünik fel, mint egy
szörnyeteg, a ki felborzadó hajjal s tátott szájjal és szemekkel
bámul a rémület országa közepébe.</p>
<p>Nagy csendesség van. A tűzoltók nesztelenül takarítják félre a
kuszált romhalmazt; csak a jeladó trombita-szó hangzik fel az
éjszakában. A fáklyák kutatva világítják meg a romlás
részleteit.</p>
<p>A Veres rózsa kapuja előtt hever egy sarkából kiszakított
félajtó, egyik oldala korommá perzselve a lángtól; a másik oldalán
valami krétával felírt mondat kezdete látszik még: «ez a szoba
szentély…» a többi le van törülve.</p>
<p>A tűzoltók trombitája meg-megszólal csendesen. A bámuló nézők
suttogva kérdezik egymástól:</p>
<p>«Vajjon mi történhetett itt?»</p>
<p>«Azt senki sem tudja.»</p>
<p>… Én tudom…</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Ezt a czímet több
helyen találjuk a főuri családtermek arczképei alá irva «nádorságra
jelöltetett». T. i., hogy a régi magyar közjog szerint mind a négy
bevett vallásfelekezetből kellett egyet jelölni a megürült nádori
méltóságra; s ez volt a legnagyobb megtiszteltetés egy protestáns
főúrra nézve.</p>
</div>
</div>
<hr class="chap" />
<p><span class="pagenum"><a name="Page_275" id=
"Page_275">-275-</a></span></p>
<h2>TARTALOM.</h2>
<ul class="TOC">
<li>Páter Péter:</li>
<li class="li2">A jezsuita konvent <span class="ralign"><a href=
"#Page_3">3</a></span></li>
<li class="li2">A kastély bolondjai <span class="ralign"><a href=
"#Page_15">15</a></span></li>
<li class="li2">A madocsányi nagyasszony <span class=
"ralign"><a href="#Page_23">23</a></span></li>
<li class="li2">Az «Aktit Tuketjer» <span class="ralign"><a href=
"#Page_27">27</a></span></li>
<li class="li2">A mitosini úr <span class="ralign"><a href=
"#Page_38">38</a></span></li>
<li class="li2">Szent Antal képe a pusztában <span class=
"ralign"><a href="#Page_48">48</a></span></li>
<li class="li2">Venus és fia <span class="ralign"><a href=
"#Page_56">56</a></span></li>
<li class="li2">A püspök lakodalmán <span class="ralign"><a href=
"#Page_67">67</a></span></li>
<li class="li2">A kisértés <span class="ralign"><a href=
"#Page_81">81</a></span></li>
<li class="li2">A dinom-dánom <span class="ralign"><a href=
"#Page_86">86</a></span></li>
<li class="li2">A föld alatt <span class="ralign"><a href=
"#Page_93">93</a></span></li>
<li class="li2">A megáradt folyó <span class="ralign"><a href=
"#Page_111">111</a></span></li>
<li class="li2">A lelkek óráján <span class="ralign"><a href=
"#Page_115">115</a></span></li>
<li class="li2">szép asszony öröme <span class="ralign"><a href=
"#Page_123">123</a></span></li>
<li class="li2">Az arany sir <span class="ralign"><a href=
"#Page_130">130</a></span></li>
<li class="li2">A tor <span class="ralign"><a href=
"#Page_136">136</a></span></li>
<li class="li2">Volt – nincs <span class="ralign"><a href=
"#Page_139">139</a></span></li>
<li>Asszonyt kisér, Istent kisért <span class="ralign"><a href=
"#Page_147">147</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_20">20</a></td>
<td>neház virágos</td>
<td>nehéz virágos</td>
</tr>
<tr>
<td class="tdr"><a href="#Page_21">21</a></td>
<td>sáfár! erdész</td>
<td>sáfár! erdész!</td>
</tr>
<tr>
<td class="tdr"><a href="#Page_36">36</a></td>
<td>gyanus tágyat</td>
<td>gyanus tárgyat</td>
</tr>
<tr>
<td class="tdr"><a href="#Page_37">37</a></td>
<td>ez a katély</td>
<td>ez a kastély</td>
</tr>
<tr>
<td class="tdr"><a href="#Page_37">37</a></td>
<td>elfogja olvasni</td>
<td>el fogja olvasni</td>
</tr>
<tr>
<td class="tdr"><a href="#Page_38">38</a></td>
<td>Atellenében a</td>
<td>Átellenében a</td>
</tr>
<tr>
<td class="tdr"><a href="#Page_38">38</a></td>
<td>ellhallgatnak belőle</td>
<td>elhallgatnak belőle</td>
</tr>
<tr>
<td class="tdr"><a href="#Page_45">45</a></td>
<td>kitudta azt inni</td>
<td>ki tudta azt inni</td>
</tr>
<tr>
<td class="tdr"><a href="#Page_59">59</a></td>
<td>fogait is össecsikorgatta</td>
<td>fogait is összecsikorgatta</td>
</tr>
<tr>
<td class="tdr"><a href="#Page_59">59</a></td>
<td>hegy megakar</td>
<td>hogy meg akar</td>
</tr>
<tr>
<td class="tdr"><a href="#Page_81">81</a></td>
<td>eltudják látni</td>
<td>el tudják látni</td>
</tr>
<tr>
<td class="tdr"><a href="#Page_88">88</a></td>
<td>süttesen a vendégeinek</td>
<td>süttessen a vendégeinek</td>
</tr>
<tr>
<td class="tdr"><a href="#Page_91">91</a></td>
<td>elakart szökni</td>
<td>el akart szökni</td>
</tr>
<tr>
<td class="tdr"><a href="#Page_92">92</a></td>
<td>«Domínus vobiscum»</td>
<td>«Dominus vobiscum»</td>
</tr>
<tr>
<td class="tdr"><a href="#Page_95">95</a></td>
<td>a kinek lászik</td>
<td>a kinek látszik</td>
</tr>
<tr>
<td class="tdr"><a href="#Page_112">112</a></td>
<td>Lepecsélte a levelet</td>
<td>Lepecsételte a levelet</td>
</tr>
<tr>
<td class="tdr"><a href="#Page_123">123</a></td>
<td>hol lógg az</td>
<td>hol lóg az</td>
</tr>
<tr>
<td class="tdr"><a href="#Page_128">128</a></td>
<td>voltak a a mellékteremben</td>
<td>voltak a mellékteremben</td>
</tr>
<tr>
<td class="tdr"><a href="#Page_129">129</a></td>
<td>dörmögé a a fogai</td>
<td>dörmögé a fogai</td>
</tr>
<tr>
<td class="tdr"><a href="#Page_135">135</a></td>
<td>Udvözlöm kegyelmedet</td>
<td>Üdvözlöm kegyelmedet</td>
</tr>
<tr>
<td class="tdr"><a href="#Page_142">142</a></td>
<td>A mint el mondtad</td>
<td>A mint elmondtad</td>
</tr>
<tr>
<td class="tdr"><a href="#Page_150">150</a></td>
<td>Be meg örülne neki</td>
<td>Be megörülne neki</td>
</tr>
<tr>
<td class="tdr"><a href="#Page_155">155</a></td>
<td>ingallérom egy kicsit</td>
<td>inggallérom egy kicsit</td>
</tr>
<tr>
<td class="tdr"><a href="#Page_155">155</a></td>
<td>fucsább helyeken</td>
<td>furcsább helyeken</td>
</tr>
<tr>
<td class="tdr"><a href="#Page_156">156</a></td>
<td>Atlátta, hogy</td>
<td>Átlátta, hogy</td>
</tr>
<tr>
<td class="tdr"><a href="#Page_161">161</a></td>
<td>ha letalál lépni</td>
<td>ha le talál lépni</td>
</tr>
<tr>
<td class="tdr"><a href="#Page_195">195</a></td>
<td>fiam uram, Önnek</td>
<td>fiam uram! Önnek</td>
</tr>
<tr>
<td class="tdr"><a href="#Page_201">201</a></td>
<td>mire az Agnes</td>
<td>mire az Ágnes</td>
</tr>
<tr>
<td class="tdr"><a href="#Page_215">215</a></td>
<td>Ont pedig</td>
<td>Önt pedig</td>
</tr>
<tr>
<td class="tdr"><a href="#Page_220">220</a></td>
<td>kitudja hol esett el</td>
<td>ki tudja hol esett el</td>
</tr>
<tr>
<td class="tdr"><a href="#Page_221">221</a></td>
<td>magharagudtam erre</td>
<td>megharagudtam erre</td>
</tr>
<tr>
<td class="tdr"><a href="#Page_229">229</a></td>
<td>O szerelmes</td>
<td>Ő szerelmes</td>
</tr>
<tr>
<td class="tdr"><a href="#Page_243">243</a></td>
<td>ott a tartotta kezemet</td>
<td>ott tartotta a kezemet</td>
</tr>
<tr>
<td class="tdr"><a href="#Page_245">245</a></td>
<td>migraniegyógyításhoz pedig</td>
<td>migrainegyógyításhoz pedig</td>
</tr>
<tr>
<td class="tdr"><a href="#Page_245">245</a></td>
<td>annyít értek</td>
<td>annyit értek</td>
</tr>
<tr>
<td class="tdr"><a href="#Page_246">246</a></td>
<td>egyszer valamít</td>
<td>egyszer valamit</td>
</tr>
<tr>
<td class="tdr"><a href="#Page_247">247</a></td>
<td>tiz torintos</td>
<td>tiz forintos</td>
</tr>
<tr>
<td class="tdr"><a href="#Page_254">254</a></td>
<td>a mit modtam</td>
<td>a mit mondtam</td>
</tr>
<tr>
<td class="tdr"><a href="#Page_257">257</a></td>
<td>Kiakarták dobni</td>
<td>Ki akarták dobni</td>
</tr>
<tr>
<td class="tdr"><a href="#Page_262">262</a></td>
<td>aztan hirtelen</td>
<td>aztán hirtelen</td>
</tr>
<tr>
<td class="tdr"><a href="#Page_273">273</a></td>
<td>lelke felindulá ában</td>
<td>lelke felindulásában</td>
</tr>
</table>
</div>







<pre>





End of the Project Gutenberg EBook of Páter Péter; Asszonyt kisér -- Ist
nt kisért, by Mór Jókai

*** END OF THIS PROJECT GUTENBERG EBOOK PÁTER PÉTER; ASSZONYT KISÉR ***

***** This file should be named 56818-h.htm or 56818-h.zip *****
This and all associated files of various formats will be found in:
        http://www.gutenberg.org/5/6/8/1/56818/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
